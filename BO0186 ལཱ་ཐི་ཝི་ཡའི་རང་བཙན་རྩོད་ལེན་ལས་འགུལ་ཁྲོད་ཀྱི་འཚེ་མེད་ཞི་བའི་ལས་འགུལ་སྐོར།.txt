ལཱ་ཐི་ཝི་ཡའི་རང་བཙན་རྩོད་ལེན་ལས་འགུལ་ཁྲོད་ཀྱི་འཚེ་མེད་ཞིབའི་ལས་འགལ་སྐོར།
རྩོམ་པ་པོ། ཨོལ་གྷིར་ཐི་སི་ཨི་གྷི་ལི་ཐིས་སི།


ས་བཅད་དང་པོ།

༡༩༨༧ ལོའི་གོང་སའོ་ཝི་ཐི་མཉམ་སྦྲེལ་གྱི་དབང་བསྒྱུར་ལ་ཁ་གཏད་དང་ངོ་རྒོལ།

འཇར་མན་གྱིས་ནོར་ཝེ་དང་ཌན་མག ཏི་ཝཱ། ཕ་རན་སི་བཅས་བཙན་བཟུང་
བྱས་པའི་ལོ་དེའི་ནང་། སའོ་ཝི་ཐི་མཉམ་སྦྲེལ་དམག་དཔུང་གིས་ལཱ་ཐི་ཝི་ཡ་ཡང་བཙན་
བཟུང་བྱས། ༡༩༤༠ ལོར་དམར་དམག་གི་དཔུང་སྟོབས་ཧ་ཅང་རྒྱས་ཡོད་པ་མ་ཟད།
འཛམ་གླིང་ཡོངས་ཀྱིས་འཛམ་གླིང་འཁྲུག་ཆེན་ལངས་པ་ལ་ཐུགས་སྣང་མཛད་ཀྱི་ཡོད་
སྟབས། ལཱ་ཐི་ཝི་ཡའི་སྲིད་གཞུང་གིས་ཉེན་ཁ་དེའི་འོག་བཙན་འཛུལ་བར་དྲག་པོའི་རྒོལ་
ལན་སློག་མ་ནུས། སའོ་ཝི་ཐི་མཉམ་སྦྲེལ་གྱིས་མཱ་ལེ་རིང་ལུགས་ཀྱི་ལྟ་གྲུབ་འོག གསར་
བརྗེའི་གནས་སྟངས་སམ། སྤྱི་ཚོགས་རིང་ལུགས་ཀྱི་ཞི་བའི་གསར་བརྗེ་ཟེར་བའི་ངན་
བྱུས་བཏིང་བ་དང་མཉམ་དུ། རང་ཉིད་ཀྱི་དམག་མི་རྣམས་ལ་མི་སེར་དཀྱུས་མའི་གྱོན་
ཆས་གཡོགས་ཏེ། རྔམ་སྟོན་ཁྲོམ་སྐོར་བྱེད་དུ་བཅུག་པ་དང༌། མགོ་བོ་འཁོར་བྱེད་ཀྱི་
འོས་བསྡུ་སོགས་ཀྱི་ལམ་ནས། ཐག་སྒུལ་འདྲ་གཟུགས་ལྟ་བུའི་སྲིད་གཞུང་གསར་བ་
བཙུགས་པ་མ་ཟད། དྲག་ཤུགས་ལ་བརྟེན་ནས་འོས་ཤོག་འཕངས་པས། དུས་དེ་ནས་
བཟུང་ལཱ་ཐི་ཝི་ཡ་སའོ་ཝི་ཐི་མཉམ་སྦྲེལ་རྒྱལ་ཁབ་ཀྱི་མངའ་ཁོངས་སུ་ཞུགས། དེ་རྗེས་
ལོ་གཅིག་ནང་ཚུད་དུ། སའོ་ཝི་ཐི་མཉམ་སྦྲེལ་ལུགས་སུ་བསྒྱུར་བ་དང་། འཛིན་བཟུང་
བཙོན་འཇུག་གིས་ཁྲིམས་ཆད་གཅོད་པ་དང༌། དམར་གསོད་གཏོང་བ། རྒྱང་ཕུད་བཏང་
བ་སོགས་ཚད་ལྡན་གྱི་སྤྱི་ཚོགས་དེའི་གྲུབ་ཆའི་རྨང་རྟིང་ནས་བསློགས་པ་དྲན་སྐབས། ལཱ་
ཐི་ཝི་ཡའི་མི་རྣམས་ལ་མཚོན་ན་སྐྱི་ཡ་བའི་ལོ་གཅིག་ཡིན། རྒྱལ་ཡོངས་ལ་མི་འབོར་
ས་ཡ་གཉིས་མ་ཟིན་ཙམ་ཡོད་པའི་ནང་ནས། མི་འབོར་(དེའི་ནང་བུད་མེད་དང་། རྒས་
འཁོགས། བྱིས་པ་སོགས་འདུས་ཡོད།)སུམ་ཁྲི་ལྔ་སྟོང་ཙམ་དམར་གསོད་བཏང་བ་དང་།
ཡང་ན་ཞི་པའོ་རི་ཡའི་ངལ་རྩོལ་ར་བར་སྤྱུགས་ཏེ་རྐྱེན་ལམ་དུ་བཏང་འདུག
རྒྱ་ཆེ་བའི་འཇིགས་སྐུལ་གྱི་བྱ་སྤྱོད་དང་དཀའ་རྙོག་བཅས་ལ་སྣང་མེད་མཐོང་
ཆུང་བྱས་པས། དེ་ནས་བཟུང་སའོ་ཝི་ཐི་མཉམ་སྦྲེལ་སྲིད་དབང་ལ་ངོ་རྒོལ་བྱེད་པའི་འགོ་
བརྩམས། མི་དམངས་ཀྱིས་ལུགས་སྲོལ་གསར་པ་དེ་ལག་ལེན་ཁེལ་རྒྱུར་ངོས་ལེན་མེད་
ཁར། བཙན་བཟུང་བྱས་པའི་ལོ་དང་པོ་དེར། སློབ་ཕྲུག་ཚོ་དམིགས་བསལ་གྱིས་འབུར་
དུ་ཐོན་ནས། ཁོ་ཚོས་རྒྱལ་ཁབ་ཀྱི་ངོ་བོ་མཚོན་པའི་ཁ་དོག་འགྲེམས་སྟོན་བྱེད་པ་དང་།
རྒྱལ་ཁབ་ཀྱིས་གཏན་ལ་ཕབ་པའི་དུས་ཆེན་ཁག་ལ་གཟབ་ཆས་སྤྲས་ཏེ་སྲུང་བརྩི་བྱེད་པ།
གུང་ཁྲན་རིང་ལུགས་ཀྱི་ན་གཞོན་ཚོགས་པའི་(Komsomol) ནང་ཞུགས་རྒྱུ་ངོས་ལེན་
མེད་ཁར། སའོ་ཝི་ཐི་མཉམ་སྦྲེལ་གྱི་རྒྱལ་གླུ་དང་ཨུ་རུ་སུའི་གླུ་གཞས་གཏོང་བར་ངོས་
ལེན་རྩ་ནས་བྱེད་ཀྱི་མེད། དེ་མ་ཟད་གསང་བའི་ཚོགས་པ་གསར་འཛུགས་དང་། དྲིལ་
བསྒྲགས་ཡིག་ཆ་འགྲེམས་སྤེལ་བྱེད་པའི་ལས་ལ་བརྩོན་བཞིན་མཆིས།
༡༩༤༡ ལོར་ལཱ་ཐི་ཝི་ཡའི་མི་རྣམས་ཀྱིས་འཛམ་གླིང་འཁྲུག་ཆེན་གཉིས་པའི་
བྲོ་བ་མྱངས་པ་དང་། རྒྱལ་ཁབ་ལ་མཚོན་ལ་སྡུག་བསྔལ་འཕར་མ་ཞིག་ཀྱང་མྱངས་དགོས་
བྱུང༌། ༡༩༤༡ ལོར་སའོ་ཝི་ཐི་མཉམ་སྦྲེལ་གྱིས་བཙན་བཟུང་བྱས་པའི་ཚབ་ལ། འཇར་
མན་གྱིས་བཙན་བཟུང་བྱས་པ་དང༌། ༡༩༤༥ ལོར་སླར་སའོ་ཝི་ཐི་མཉམ་སྦྲེལ་གྱིས་
བཙན་བཟུང་བྱས། འཇར་མན་གྱིས་བཙན་བཟུང་བྱེད་སྐབས། བཙན་དབང་འོག་ཚུད་
པའི་རྒྱལ་ཁབ་གཞན་གྱི་མི་དམངས་སྤྱི་མཚུངས་ལྟར་ལཱ་ཐི་ཝི་ཡའི་མི་གྲངས་ཆིག་འབུམ་
ལྔ་ཁྲི་མ་ཟིན་ཙམ་འཇར་མན་གྱི་དཔུང་སྡེའི་ནང་ཞུགས་བཅུག་པ་དང་། ཁོ་ཚོའི་ཁྲོད་
ཀྱི་མི་ཕལ་ཆེ་བས། སའོ་ཝི་ཐི་མཉམ་སྦྲེལ་གྱི་གདུག་རྩུབ་ལས་འཇར་མན་གྱི་གདུག་རྩུབ་
ཅུང་ཆུང་བར་འདོད། འདི་ཡང་ཕྱི་ལོ་༡༩༤༠ ནས་༡༩༤༡ ལོའི་བར། སའོ་ཝི་ཐི་
མཉམ་སྦྲེལ་གྱིས་བཙན་བཟུང་སྐབས་ཀྱི་འཇིགས་སྐུལ་བསྐྱར་དུ་མི་ཡོང་བའི་གོ་སྐབས་
ཉག་ཅིག་ཡིན་པར་ངོས་འཛིན་བྱེད། ལཱ་ཐི་ཝི་ཡའི་མི་ཁ་ཤས་ཀྱིས་ད་དུང་འཇར་མན་
དང་དཔུང་བསྡེབས་ནས་སའོ་ཝི་ཐི་མཉམ་སྦྲེལ་ལ་འགོག་རྒོལ་བྱེད་པར་ཤུགས་སྣོན་བརྒྱབ་
པ་མ་ཟད། འཇར་མན་མཉམ་ཇུའུ་མི་རིགས་སྡེབ་གསོད་བྱེད་པའི་སྤྱོད་ངན་དེའི་ནང་
དུའང་ཞུགས་མྱོང་ཡོད། ༡༩༤༤ ལོར་དམག་སྤྱི་ཇེ་ནེ་སུ་་་ཁུར་ལི་སིའི་(Janis Kurelis)དབུ་
ཁྲིད་འོག རང་བཙན་ཅན་གྱི་ལཱ་ཐི་ཝི་ཡའི་དཔུང་སྡེ་ཅིག་གསར་དུ་བཙུགས་ཤིང་། དེས་
༡༩༤༠ ལོར་སའོ་ཝི་ཐི་མཉམ་སྦྲེལ་གྱིས་རྩིས་མེད་བཏང་བའི་ལཱ་ཐི་ཝི་ཡའི་དཔུང་དམག་
གི་ཚབ་བྱས་ཀྱང་། བཙུགས་ནས་ཅུང་མ་འགོར་བར་འཇར་མན་གྱི་དམག་གིས་གཏོར་
བཅོམ་བཏང་།
༡༩༤༥་ལོའི་ཕྱི་ཟླ་༥ ཚེས་༨ ཉིན། འཇར་མན་ཕམ་ཉེས་སུ་གྱུར་ཏེ་མགོ་
འབུལ་བྱས་རྗེས། སྔོན་འཇར་མན་གྱི་དཔུང་སྡེ་ཨང་བཅུ་དགུ་པའི་ནང་ཡོད་པའི་ལཱ་ཐི་
ཝི་ཡའི་དྲག་དམག་སྟོང་ཕྲག་ཁ་ཤས་ཀྱིས། ལཱ་ཐི་ཝི་ཡའི་ནུབ་རྒྱུད་ས་ཁུལ་ཁུར་ཛེམ་
(Kurzeme)ཞེས་པའི་ས་ཆར་རང་ས་བཙན་བཟུང་བྱས་པ་དེ་ནི། སྐབས་དེར་ཨུ་རུ་སུའི་
དཔུང་དམག་གིས་གཏོར་བཅོམ་གཏོང་མ་ཐུབ་པའི་དཔུང་སྡེ་ཉག་ཅིག་ཡིན། ཕྱིས་སུ་
དམག་མི་མང་ཆེ་བས་ཨུ་རུ་སུའི་དྲག་པོའི་གཞུང་ལ་མགོ་འདོགས་མ་བྱས་པར། ཤིང་
ནགས་གསེབ་ཏུ་ཁ་ཐོར་དུ་སོང་བ་དང་། ཡང་དམག་མི་མང་པོ་ཞིག་འཛིན་བཟུང་གིས་
ཞི་པའོ་རི་ཡའི་བཙོན་ཁང་དུ་ཁྲིད། འཇར་མན་དང་ཨུ་རུ་སུའི་དམག་ཁོངས་ནས་བྲོས་
བྱོལ་དུ་ཡོང་བའི་དམག་མི་དང་། དམག་སྤྱི་ཁུར་ལི་སི་(Kurelis)དཔུང་སྡེ་ཡི་དམག་
མི་ལྷག་ལུས་རྣམས་མཉམ་རུབ་བྱས་པས། ཕྱི་ལོ་༡༩༥༢ ལོའི་བར་གནས་ཐུབ་པའི་ལྭ་
ཐི་ཝི་ཡའི་འཇབ་དམག་གི་མི་སྣ་ཏིག་ཏིག་དེ་ཚོ་ཆགས། འཇབ་དམག་གི་ཁ་གྲངས་ལོ་
རེ་བཞིན་ངེས་བརྟན་མེད་ལ། ཆིག་སྟོང་ནས་དྲུག་སྟོང་བར་ཡིན། ༡༩༤༨ ལོར་
ཞིང་བ་རྣམས་མཉམ་ལས་ལ་བཙན་འདེད་བྱས་པས། ཞིང་བ་མང་པོ་ཞིག་བྲོས་བྱོལ་དུ་
ཕྱིན་ནས་འཇབ་དམག་གི་ཁོངས་སུ་ཞུགས། ༡༩༤༩ ལོར་སླར་མི་དམངས་མང་པོ་ཞིག་
རྒྱང་ཕུད་བཏང་བ་དང༌། སྐབས་དེར་ཞིང་པ་བཞི་ཁྲི་སུམ་སྟོང་(༤༣༠༠༠)ལྷག་ཡོད་
པ་ལས་ཕལ་ཆེ་བ་ཤར་ཞི་པའོ་རི་ཡར་རྒྱང་ཕུད་དུ་བཏང་། དེར་བརྟེན་འཇབ་དམག་
ཁོངས་སུ་ཞུགས་མཁན་ཉུང་དུ་སོང་ནས། དྲག་པོའི་འཐབ་རྩོད་དེ་ཡང་རིམ་གྱིས་ཞི་འཇགས
སུ་བཏང༌། ༡༩༥༢ ལོར་ཁྱིམ་མཚེས་རྒྱལ་ཁབ་ལི་ཐའོ་ནི་ཡའི་ནང་དུའང་། རང་བཙན་
ཅན་གྱི་དཔུང་སྡེ་མང་པོ་མེད་པར་བཟོ་རྒྱུའི་བྱ་སྤྱོད་སྤེལ་བས། བྷལ་ཐི་ཁི་མཚོ་ངོགས་
ཀྱི་རྒྱལ་ཁབ་གསུམ་ནང་། སའོ་ཝི་ཐི་མཉམ་སྦྲེལ་སྲིད་དབང་ལས་སླ་བོའི་ངང་འཛུགས་
ཐུབ་པ་བྱུང་ཞིང༌། ནུབ་ཕྱོགས་ཀྱི་རྒྱལ་ཁབ་སུ་ཅིག་ཀྱང་ཁོ་ཚོ་སྐྱོབ་པར་སླེབས་མེད།
༡༩༥༢ ལོར་གློ་བུར་བའི་དམག་འཁྲུག་ཁ་ཤས་བྱུང་ན་ཡང༌། མི་མང་ཕལ་
ཆེ་བས་མུ་མཐུད་དྲག་པོའི་འགོག་རྒོལ་བྱེད་པའི་འདུན་པ་དོར་བ་རེད། ཡིན་ན་ཡང་།
གོ་མཚོན་མེད་པའི་སྒོ་ནས་འཐབ་རྩོད་བྱེད་པའི་སྟོབས་ཤུགས་དེ་མུ་ནས་མུ་མཐུད་གནས་
བ་མ་ཟད། དེའི་རྣམ་པ་རིགས་མ་འདྲ་བ་ལྔ་རུ་དབྱེ་ཆོག
༡༽ ཧུར་བསྐྱེད་ཀྱི་འཚེ་མེད་ཞི་བའི་ངོ་རྒོལ།
རྣམ་པ་འདི་རིགས་ཀྱི་ངོ་རྒོལ་ནི་གསང་བའི་ཚོགས་པ་ཁག་གསར་འཛུགས་དང༌།
བགྲོ་གླེང་ཚོགས་འདུ་སྐོང་བ། རིག་གནས་ཀྱི་ཚན་ཁག་བཟོ་བ། བསྒྲགས་ཡིག་དཔར་
འགྲེམས། རྒྱལ་དར་འགྲེམས་སྟོན། སའོ་ཝི་ཐི་མཉམ་སྦྲེལ་གྱི་རྒྱལ་དར་རྩབ་ཧྲལ་གཏོང་
བ། ལཱ་ཐི་ཝི་ཡ་རྒྱལ་ཁབ་ཀྱིས་གཏན་འབེབས་གནང་བའི་དུས་ཆེན་ཁག་སྲུང་བརྩི། ལཱ་
ཐི་ཝི་ཡ་རང་བཙན་སྐབས་ཀྱི་སྲིད་འཛིན་དང་པོ་དང༌། གཞན་ཕུལ་བྱུང་ཅན་གྱི་ཆབ་
སྲིད་མི་སྣའི་དུར་ཁྲོད་དུ་ཕྱིན་ནས་མྱ་ངན་གུས་འདུད་ཞུ་བ། རྩིགས་ངོས་སུ་རྒྱལ་ཁབ་
ཀྱི་ངོ་བོ་མཚོན་པའི་རྟགས་དང་ངོ་རྒོལ་མཚོན་བྱེད་ཀྱི་འབོད་ཚིག་སོགས་འབྲི་བ། བཀག་
སྡོམ་བྱས་པའི་མི་རིགས་ཀྱི་གླུ་གཞས་གཏོང་བ་སོགས་ཡིན།
སའོ་ཝི་ཐི་མཉམ་སྦྲེལ་གྱིས་སྐབས་དེར་ཆེས་གདུག་རྩུབ་ཅན་གྱི་གཉའ་གནོན་
བྱེད་ཀྱི་ཡོད་སྟབས། དཔའ་སྟོབས་ཆེ་བའི་མི་མ་གཏོགས་ངོ་རྒོལ་གྱི་རྣམ་པ་འབུར་དུ་
ཐོན་ནས་ལས་ཀ་དེ་རིགས་སྤེལ་ནུས་ཀྱི་མེད།
༢༽ ལྷོད་གཡེང་གི་ངོ་རྒོལ།
རྣམ་པ་འདི་རིགས་ཀྱི་ངོ་རྒོལ་ནི་བཙན་དབང་ཅན་གྱི་སའོ་ཝི་ཐི་མཉམ་སྦྲེལ་གྱི་
སྤྱི་ཚོགས་དང་ཆབ་སྲིད་ཀྱི་ལས་འགུལ་ནང་འཛུལ་ཞུགས་བྱེད་རྒྱུ་ངོས་ལེན་མེད་པ་དང་།
ལས་འགུལ་འདི་རིགས་ལ་དོགས་པ་དང་ཟུར་ཟའི་རྣམ་འགྱུར་སྟོན་པ། གུང་ཁྲན་རིང་
ལུགས་ཀྱི་ན་གཞོན་ཚོགས་པ་(Komsomol) དང་གཞན་སློབ་གྲྭ་ཁག་གི་དམར་ཕྱོགས་
ཚོགས་པའི་སྒྲིག་འཛུགས་ཁོངས་འཛུལ་ཞུགས་མི་བྱེད་པ། ཨུ་རུ་སུའི་སྐད་ཡིག་སྟེ། སའོ་
ཝི་ཐི་མཉམ་སྦྲེལ་གྱི་གཞུང་འབྲེལ་སྐད་ཡིག་སློབ་སྦྱོང་མི་བྱེད་པ། སའོ་ཝི་ཐི་མཉམ་སྦྲེལ་
ལམ་ཨུ་རུ་སུའི་རྒྱལ་གཅེས་ཀྱི་གླུ་གཞས་མི་གཏོང་བ། མི་དམངས་འདུ་ཚོགས་སར་ཨུ་
རུ་སུའི་སྐད་བེད་སྤྱོད་མི་བྱེད་པ། འོས་འདེམས་ཁོངས་འཛུལ་ཞུགས་མི་བྱེད་པ་བཅས་
ཡིན།
འདི་ལྟ་བུའི་ངོ་རྒོལ་གྱི་རྣམ་པ་མང་པོ་ཡོད་པ་ལས། ཁྱབ་ཚད་ཆེ་ཤོས་ནི་ཆེས་
ཞི་འཇམ་ཅན་གྱི་རྣམ་པ་དེ་རིགས་ཡིན། དཔེར་ན། ལཱ་ཐི་ཝི་ཡའི་སློབ་གྲྭ་ཁག་གི་ནང་།
གུང་ཁྲན་རིང་ལུགས་ཀྱི་ན་གཞོན་ཚོགས་པའི་ནང་ཞུགས་འདོད་ཡོད་རིགས་ནི། སློབ་
གྲོགས་ཚོའི་ཁྲོད་ཕམ་ཁ་མྱང་རྒྱུ་དང་། སློབ་གྲོགས་ཚོས་དེ་ཚོའི་གྲས་ནི་མཚན་སྙན་གྲགས་
ཐོབ་གོ་ས་ལ་དགའ་མཁན་ནམ། ཡང་ན་གཞན་ལ་སྤྲེལ་ལད་འཁྲབ་མཁན་གྱི་དང་།
རིགས་སུ་འདོད།
༣༽ བསམ་བློའི་ཐོག་ནས་འགོག་རྒོལ།
ལཱ་ཐི་ཝི་ཡའི་སྲོལ་རྒྱུན་རིག་གཞུང་དང་། ཡུལ་གོམས་གཤིས་ལུགས། དམངས་
ཁྲོད་ཀྱི་ལག་རྩལ་བཅས་ལ་གུས་བརྩི། རིགས་རྒྱུད་དེའི་དུས་ཆེན་གཙོ་བོ་ཁག་སྲུང་བརྩི།
དཔེར་ན། དབྱར་ཉི་ལྡོག་(Ligo)ལྟ་བུ་ནི། ཡི་ཤུ་དུས་རབས་མ་བྱུང་བའི་སྔོན་གྱི་སྲོལ་
རྒྱུན་དུས་ཆེན་ཞིག་ཡིན།
ལཱ་ཐི་ཝི་ཡའི་ཡི་ཤུའི་ཆོས་ལུགས་ནི། ལུའུ་ཏའི་ཆོས་ཚོགས་ཡིན་ཞིང་། དེའི་
ཉེ་འཁོར་གྱི་རྒྱལ་ཁབ་ལི་ཐའོ་ཝན་དང༌། ཕའོ་ལན་ཌི་གཉིས་ཀྱིས་གནམ་བདག་ཆོས་ལུགས་
ལ་དད་གུས་བྱེད་ཀྱི་ཡོད། ལཱ་ཐི་ཝི་ཡས་བསམ་བློའི་ཐོག་ནས་འཐབ་རྩོད་བྱེད་ཀྱི་ཡོད་
སྟབས། མི་རིགས་གལ་ཆེར་བརྩི་བའི་རང་བཞིན་རྒྱུན་འཁྱོངས་བྱ་རྒྱུ་ཅུང་ཟད་ཆུང་བར་
མངོན། དེ་ལྟར་ལགས་ཀྱང༌། ལྷ་མེད་སྨྲ་བའི་རྒྱལ་ཁབ་ཅིག་གི་ནང་། ཆོས་ལུགས་ནི་
བསམ་བློ་དང་ཁ་བྲལ་ཏེ། ཆབ་སྲིད་ཐོག་ངོ་རྒོལ་བྱེད་པའི་རྣམ་པ་ཤིག་ཏུ་གྱུར་བ་དང་།
གཞུང་ཕྱོགས་ཀྱི་མཱ་ལེ་རིང་ལུགས་ཀྱི་མདུན་ལམ་ཟེར་བ་ལས་ཐར་བའི་ཐབས་ལམ་ཞིག་
ཀྱང་ཆགས། དཔེར་ན། ཆོས་ལུགས་ཀྱི་དུས་ཆེན་ཡི་ཤུའི་འཁྲུངས་སྐར་རམ་འདས་
ལོག་གི་ཉིན་མོ་བཅས་ལ། དམར་ཕྱོགས་ཚོགས་པས་དགྲར་འཛིན་གྱི་རྣམ་འགྱུར་བཟུང་
བ་དེར་མི་དམངས་ཀྱིས་ཁྱོན་ཡོངས་ནས་ངོ་རྒོལ་བྱེད་ཀྱི་ཡོད།
༡༩༡༨ ནས་༡༩༤༠ བར་རང་བཙན་དུས་སྐབས་སུ། རིག་གཞུང་དང༌།
རྩོམ་རིག སྒྱུ་རྩལ་བཅས་ཀྱི་ཐོག་ཐོབ་པའི་མི་རིགས་ཀྱི་གྲུབ་འབྲས་དེ་དག་ནི། བསམ་
བློའི་སྟོབས་ཤུགས་གསོག་ཉར་བྱས་པ་གཙོ་བོའི་གྲས་ཡིན་ཞིང༌། འདི་དག་ལ་སའོ་
ཝི་ཐི་མཉམ་སྦྲེལ་གྱི་དྲིལ་བསྒྲགས་ལས་ཁུངས་ནས། འབྱོར་ལྡན་གྲལ་རིམ་མམ། ལོག་
སྤྱོད་དུ་བརྩིས་ནས་སྐྱོན་བརྗོད་བྱེད་པ་མ་ཟད། ལྷག་པར་དུ་རང་བཙན་སྐབས་སུ་ལཱ་ཐི་
ཝི་ཡའི་མི་དམངས་ནས་ཆེས་རྩ་ཆེར་བརྩི་བའི་སྒྱུ་རྩལ་དང༌། རྩོམ་རིག མཚན་ཉིད་
བཅས་ཀྱི་བརྩམས་ཆོས་སོགས། སའོ་ཝི་ཐི་མཉམ་སྦྲེལ་གྱི་བཅའ་ཁྲིམས་དང༌། གཞུང་
འབྲེལ་བཀའ་རྒྱའི་འོག་བཀག་སྡོམ་བྱས་ཏེ། དཔེ་མཛོད་ཁང་དུ་ཉར་ཚགས་བྱེད་པའམ།
ཡང་ན་དཔེ་ཚོང་ཁང་བཅས་སུ་ཉོ་ཚོང་བྱེད་ཆོག་གི་མེད།
ཤེས་ལྡན་མི་སྣའི་ཁྲོད་ཕྱི་རྒྱལ་གྱི་སྐད་ཡིག་སློབ་སྦྱོང་བྱེད་པ་དང༌། ནུབ་ཕྱོགས་
པའི་རྩོམ་རིག་གམ། མཚན་ཉིད། སྒྱུ་རྩལ་བཅས་ལ་ཞིབ་འཇུག་བྱེད་པ་སོགས་ནི། བསམ་
བློའི་ཐོག་ངོ་རྒོལ་བྱེད་པའི་རྣམ་པ་མཚོན་ཞིང་། དེས་སའོ་ཝི་ཐི་མཉམ་སྦྲེལ་གྱིས་ཕྱོགས་
ཡོངས་ནས་དྲག་པོའི་དབང་བསྒྱུར་བྱེད་པའི་ནུས་པ་ཅུང་ཆུང་དུ་གཏོང་ཐུབ་པ་མ་ཟད།
འཇིགས་རྔམ་ཉུང་དུ་བཏང་ནས་རིམ་པས་སྙིང་བོ་མེད་པའི་རྣམ་པ་ཅན་དུ་འགྱུར་བར་ངེས།
དཔེར་ན། ཇོར་ཇི་ཨོར་ཝེལ་(George Orwell)ལགས་ཀྱིས་བརྩམས་པའི་རི་
དྭགས་ཀྱི་ཞིང་ར་ཞེས་པའི་དེབ་དེས། ཀློག་པ་པོར་བཅིངས་འགྲོལ་ཐོབ་པའི་ཕན་ཡོན་
ཐོག་ངོས་ཟིན་གཏིང་ཟབ་སྤྲོད་ནུས། དེ་གང་ལགས་ཤེ་ན། མི་སུ་ཞིག་གིས་སྐུ་ཞབས་
ཨོར་ཝེལ་ལགས་ཀྱི་དེབ་དེ་བཀླགས་པ་དང༌། ཡང་ན་ལག་ཏུ་ཡོད་ཚེ། སྲིད་གཞུང་
གིས་དེ་ཁྲིམས་འགལ་དུ་བརྩིས་ནས་ཉེས་ཆད་གཏོང་གི་ཡོད།
བསམ་བློའི་ངོ་རྒོལ་གྱི་རྣམ་པ་གཞན་ཞིག་ནི། རྩོམ་རིག་དང་སྒྱུ་རྩལ་གྱི་ལམ་
ནས། གསར་གཏོད་ཀྱི་བྱེད་སྒོ་མི་ཉུང་བ་ཞིག་སྤེལ་བ་དེ་ཡིན་ཞིང་། གཙོ་བོ་བརྩམས་
སྒྲུང་དང་། སྙན་ངག གློག་བརྙན། གླུ་གཞས། ཟློས་གར་སོགས་ཏེ། འདི་དག་ལ་
གཞུང་ཕྱོགས་ནས་བཀའ་འཁྲོལ་ཐོབ་ཡོད་པ་མ་ཟད། ཁྱད་པར་དུ་སའོ་ཝི་ཐི་མཉམ་སྦྲེལ་
སྲིད་གཞུང་གིས་ཀྱང་བསྔགས་བརྗོད་བྱེད་ཀྱི་ཡོད། འོན་ཀྱང༌། བརྗོད་བྱའི་ནང་དོན་
དང་བརྡ་འཕྲིན་སོགས་དེ་དག་གི་ལམ་ནས་གོ་བརྡ་སྤྲོད་ཐུབ་པ་མ་ཟད། ཞིབ་བཤེར་བྱེད་
རྒྱུ་ལས་གཡོལ་ཏེ། རྩོམ་པ་པོའི་རྒྱལ་གཅེས་དང་ངོ་རྒོལ་བཅས་ཀྱི་བསམ་པ་ཡང་མཚོན་
ཐུབ། སྐངསཀར་འདི་དག་ནི་མི་རིགས་ཀྱི་གཤིས་ཀ་དང༌། སྐད་ཡིག མཚོན་མདོག
སྐད་གདངས་ཁོ་ན་ཙམ་ཡིན། རིམ་པ་བཞིན་ཨུ་རུ་སུའི་ལུགས་སུ་འགྱུར་བའི་འབངས་
མི་དང་དཔོན་རིགས་ཚོའི་འཚོ་བའི་ནང་། ལཱ་ཐི་ཝི་ཡའི་མི་རྣམས་ཀྱིས། ཨུ་རུ་སུའི་
སྐད་ཡིག་དེ་གཞུང་འབྲེལ་སྐད་ཡིག་ཏུ་བརྩིས་ནས་བེད་སྤྱོད་མི་བྱེད་ཀ་མེད་ཡིན་ཡང་།
རང་མི་རིགས་ཀྱི་རིག་གཞུང་དེ་བསམ་བློའི་བཙན་རྫོང་ཞིག་ཏུ་རྩི་བཞིན་ཡོད། འདི་བརྒྱུད་
མི་རྣམས་ཀྱིས་ཅིའི་ཕྱིར་སྒྱུ་རྩལ་བ་དང་། རྩོམ་པ་པོ། སྙན་ངག་མཁན། རི་མོ་བ། གླུ་
གཞས་རྩོམ་མཁན། གློག་བརྙན་འཁྲབ་འཁྲིད་པ་བཅས་ལ་གུས་བརྩི་ཆེན་པོ་བྱེད་ཀྱི་ཡོད་
པའི་གནས་ལུགས་གསལ་རྟོགས་ཐུབ།
༤༽ སའོ་ཝི་ཐི་མཉམ་སྦྲེལ་གྱི་གཞུང་འབྲེལ་སྒྲིག་འཛུགས་ཁག་ནང༌། ལཱ་ཐི་ཝི་ཡ་མི་
རིགས་ཀྱི་ཁེ་དབང་སྲུང་སྐྱོབ།
༡༩༥༨ ནས་༡༩༥༩ ལོའི་བར། སྐབས་དེའི་བཀའ་བློན་ལྷན་ཚོགས་ཀྱི་ཁྲི་བ་
ཨིས་ཌོར་ཌི་་་བྷེར་ཁི་ལཱ་ཝི་སི་(Eduaeds Berklavs)ནས་དབུ་ཁྲིད་གནང་བའི་ལཱ་ཐི་
ཝི་ཡའི་དམར་ཕྱོགས་ཚོགས་པའི་དཔོན་རིགས་ཁག་ཅིག་གིས། མངོན་གསལ་དོད་པོའི་
སྒོ་ནས་ངོ་རྒོལ་འདི་རིགས་སྤེལ་གནང་མཛད་ཅིང༌། ལཱ་ཐི་ཝི་ཡའི་རྒྱལ་ཁབ་ནང་སའོ་
ཝི་ཐི་མཉམ་སྦྲེལ་གྱི་ས་གནས་མང་པོ་ཞིག་ནས་མི་འབོར་ཕོན་ཆེ་གནས་སྤོས་བྱེད་པ་དང་།
ཐུན་མོང་གི་སྤྱི་ཚོགས་འཚོ་བའི་ཁྲོད་ཨུ་རུ་སུའི་ལུགས་ཀྱི་སྲིད་བྱུས་སྤེལ་བར་སྲིད་གཞུང་
ལ་མཐའ་གཅིག་ཏུ་ངོ་རྒོལ་བྱེད་ཀྱི་ཡོད། མི་འདི་དག་གིས་འབད་བརྩོན་གནང་བ་ཕམ་
ཉེས་བྱུང་ན་ཡང་། ཁོ་ཚོའི་ངོ་རྒོལ་གྱིས་སའོ་ཝི་ཐི་མཉམ་སྦྲེལ་གྱི་སྒྲིག་འཛུགས་ཁག་ནང་
ཕྱག་ལས་གནང་བཞིན་པའི་ལས་བྱེད་རྣམས་ལ་སྐུལ་ལྕག་ཐེབས་ཡོད། ༡༩༧༢ ལོར།
སྐུ་ཞབས་བྷེར་ཁི་ལཱ་ཝི་སི་(Berklavs)ལགས་ཀྱིས་དབུ་ཁྲིད་གནང་བའི་ལཱ་ཐི་ཝི་ཡའི་དམར་
ཤོག་ཚོགས་པའི་ཚོགས་མི་སྐོར་ཞིག་གིས། ཡོ་རོབ་ནུབ་མ་དང་ཤར་མའི་དམར་ཤོག་
ཚོགས་པའི་འགོ་ཁྲིད་ཚོར་། ལཱ་ཐི་ཝི་ཡའི་ནང་ཆབ་སྲིད་ཀྱི་གཉའ་གནོན་བྱེད་པ་དང་།
སའོ་ཝི་ཐི་མཉམ་སྦྲེལ་གྱིས་ཨུ་རུ་སུའི་ལུགས་སུ་འགྱུར་བའི་སྲིད་བྱུས་སྤེལ་བ་སོགས་ལ་
མིང་གསལ་མ་བཀོད་པའི་ངོ་རྒོལ་གྱི་ཞུ་ཡིག་ཅིག་ཀྱང་འབུལ་གནང་མཛད་འདུག
འོན་ཀྱང་། དམར་ཤོག་ཚོགས་པ་ནང་ཁུལ་གྱི་མི་རིགས་ངོ་རྒོལ་གྱི་རྣམ་པ་འདི་
རིགས་ལ། དུས་རྒྱུན་ཡིད་ཆེས་རྙེད་དཀའ་བའི་གནད་དོན་ཞིག་ལྷག་ཡོད། གང་ལགས་
ཞེ་ན། ཕྱི་ལོགས་ཀྱི་མི་རྣམས་ཀྱིས་དགྲ་གཉེན་གྱི་དབྱེ་བ་འབྱེད་དཀའ། དེར་བརྟེན།
དམར་ཤོག་ཚོགས་པའི་ནང་ཞུགས་པའི་ལཱ་ཐི་ཝི་ཡའི་མི་རྣམས་ཀྱི་སེམས་ནང་། དུས་
རྟག་ཏུ་མ་བདེ་བ་ཞིག་ཆགས་ཡོད། ཁོ་ཚོས་རང་ཉིད་དམར་ཤོག་ཚོགས་པའི་ནང་འཛུལ་
ཞུགས་བྱས་པ་ནི། ལཱ་ཐི་ཝི་ཡའི་མི་རྣམས་ཀྱི་ཁེ་དབང་རྩོད་ལེན་བྱེད་ཆེད་ཡིན་པ་འགྲེལ་
བརྗོད་བྱེད་ཀྱི་ཡོད།
༥༽ བཙན་བྱོལ་བའི་འགོག་རྒོལ།
༡༩༤༤ ནས་༡༩༤༥ ལོའི་བར། དམར་དམག་གིས་སླར་ལཱ་ཐི་ཝི་ཡ་བཙན་
བཟུང་མ་བྱས་པའི་སྔོན་དེར། ལཱ་ཐི་ཝི་ཡའི་མི་ཆིག་འབུམ་ལྔ་ཁྲི་ལྷག་ཁོ་རང་ཚོའི་རྒྱལ་
ཁབ་དང་ཁ་བྲལ་ནས་བྲོས་བྱོལ་དུ་ཕྱིན། གལ་སྲིད་བྲོས་བྱོལ་དུ་མ་ཕྱིན་ན། དེའི་ནང་
གི་མི་མང་པོ་ཞིག་ལ་མནར་གཅོད་ཚད་མེད་ཕོག་རྒྱུ་ཡིན་པ་གོར་མ་ཆག དེ་གང་ཡིན་
ཞེ་ན། ཁོ་ཚོ་དེ་སྔ་རྒྱལ་གཅེས་ཚོགས་པ་ཁག་ནང་ཞུགས་མྱོང་ཡོད་ཕྱིར་ཡིན། ཡང་
མི་འདི་དག་ནི་༡༩༤༠ ལོའི་གོང་ལ། སློབ་སྦྱོང་ཐོབ་མྱོང་མཁན་དང་། དཔལ་འབྱོར་
འདུ་འགོད་མཁན་གྱི་རིགས་སུ་འདུས་ཤིང་། ཡང་ན་འཛམ་གླིང་འཁྲུག་ཆེན་གཉིས་པའི་
སྐབས་འཇར་མན་གྱི་མི་དང་འབྲེལ་བ་ཡོད་མཁན་ཡིན།
སྐབས་དེར་སྐྱབས་བཅོལ་བ་མང་པོ་ཞིག་ཐོག་མར་འཇར་མན་དུ་བྲོས་ཤིང་།
གནས་སྐབས་རིང་ནུབ་ཕྱོགས་རྒྱལ་ཁབ་ཀྱི་བཙན་བཟུང་བྱས་པའི་ས་ཁུལ་དུ་བཙུགས་པའི་
སྐྱབས་བཅོལ་བའི་གཞིས་སྒར་དུ་བསྡད། ཡང་ཐད་ཀར་བྷལ་ཐི་ཁི་མཚོ་བརྒལ་ཏེ་སུའུ་
ཝི་ཌིན་ལ་སྐྱབས་བཅོལ་དུ་སོང་བ་ཡང་འགའ་ཞིག་མཆིས། ཕྱིས་སུ་སྐྱབས་བཅོལ་བའི་
ནང་ནས་མང་ཆེ་ཤོས་སླར་ཨ་རི་དང༌། ཁེ་ན་ཊ། ཨོ་སི་ཀྲི་རེ་ལི་ཡ། དབྱིན་ཇི་བཅས་
སུ་ཕྱིན་ཏེ་གཏན་སྡོད་བྱས། ཡིན་ན་ཡང་། ཁོང་ཚོའི་ནང་གི་མི་མང་ཆེ་བས་རྒྱལ་ཁབ་
འདི་དག་ནི་གནས་སྐབས་སྡོད་སའི་རྒྱབ་ཁབ་ཅིག་ཏུ་ངོས་འཛིན་བྱེད་ཅིང་། མཐར་ཐུག་
ཕྱིར་རང་ཉིད་ཀྱི་མེས་པོའི་རྒྱལ་ཁབ་ནང་ལོག་པའི་རེ་བ་རྒྱག་གི་ཡོད། ཁོང་ཚོས་ཁ་ཐོར་
དུ་ཡོད་པའི་གཞིས་ཆགས་ཁག་ནང་ཕན་ཚུན་དབར་དང༌། ཡང་ན་ལཱ་ཐི་ཝི་ཡ་བཅས་
ལ་འབྲེལ་བ་དམ་ཟབ་གནང་གི་ཡོད་པ་མ་ཟད། ཁོ་ཚོའི་ཆབ་སྲིད་ཀྱི་ལས་སྒོ་དེ་ཧ་ཅང་
གིས་གསོན་ཤུགས་རྒྱས་ཡོད། དཔེར་ན། ལཱ་ཐི་ཝི་ཡའི་འཛམ་གླིང་རང་དབང་གི་མཉམ་
སྦྲེལ་ལྷན་ཚོགས་དང༌། ཨ་རིའི་ལཱ་ཐི་ཝི་ཡའི་ཕ་ཡུལ་གཅིག་པའི་ཚོགས་པ་སོགས་ཆབ་
སྲིད་རང་བཞིན་གྱི་ཚོགས་པ་དང༌། ཡང་ན་རིག་གཞུང་གི་ཚོགས་པ། སློབ་གྲྭ། ཆོས་
ཚོགས་བཅས་ཡོད་པ་མ་ཟད། གསར་ཤོག་འདོན་པ་དང༌། དུས་དེབ་དང་དཔེ་ཆ་པར་
སྐྲུན་སོགས་བྱེད་ཀྱི་ཡོད། ཕྱི་རྒྱལ་ཁག་ཏུ་སྐྱབས་བཅོལ་དུ་ཡོད་པའི་ཆབ་སྲིད་ཀྱི་དབུ་
ཁྲིད་དེ་དག་གིས། ཡང་ནས་ཡང་དུ་ལཱ་ཐི་ཝི་ཡ་བཅིངས་འགྲོལ་བྱེད་རྒྱུ་ནི་ཁོ་ཚོའི་དམིགས་
ཡུལ་ཡིན་པར་ཁྱབ་བསྒྲགས་བྱེད་ཀྱི་ཡོད་པ་མ་ཟད། ཕྱོགས་ཡོངས་ནས་ཤུགས་སྣོན་
བརྒྱབ་སྟེ། སྐྱབས་བཅོལ་དུ་ཡོད་པའི་ལཱ་ཐི་ཝི་ཡའི་མི་རྣམས་ཀྱི་དབར་མཐུན་ལམ་བཟོ་
པ་དང་། མུ་མཐུད་དུ་འཛམ་གླིང་མི་མང་ལ། ལཱ་ཐི་ཝི་ཡ་ད་དུང་ཡིན་ནའང་བཙན་བཟུང་
འོག་ཡོད་པར་གསལ་འདེབས་ཡང་ཡང་ཞུ་ཡི་ཡོད། དེ་མ་ཟད་རྒྱལ་སྤྱིའི་རང་བཞིན་
གྱི་མཛད་སྒོ་ཁག་ནང་འཛུལ་ཞུགས་བྱེད་པ་དང་། ངོ་རྒོལ་གྱི་རྣམ་པ་མཚོན་ཆེད་རྔམ་
སྟོན་ཁྲོམ་སྐོར་རྩ་འཛུགས་བྱེད་པ། ཡང་ན་རྒྱལ་ཁབ་ནང་ལོགས་སུ་ཡོད་པའི་རང་དབང་
ཐོག་འཐབ་རྩོད་བྱེད་པའི་གྲོགས་པོ་རྣམས་ལ་གནས་ཚུལ་མཁོ་འདོན་བྱེད་ཀྱི་ཡོད། བཙན་
བྱོལ་བའི་ཚོགས་སྡེ་མུ་མཐུད་གནས་ཐུབ་པ་དེས། རང་བཙན་རྩོད་ལེན་སྐབས། ཆབ་
སྲིད་ཀྱི་ཕུགས་བསམ་དང་ཤུལ་བཞག་གི་རིག་གནས་བཅས་སྲུང་སྐྱོབ་བྱེད་ཐུབ་པ་བྱུང་
ཞིང་། ལཱ་ཐི་ཝི་ཡའི་རྒྱལ་ཁབ་ནང་ཁུལ་དུ་ཡོད་པའི་མི་མང་ལའང་བག་ཆགས་འཇོག་
ཐུབ་པ་བྱུང་ཞིང་། ངོ་རྒོལ་གྱི་བསམ་བློ་དྲག་པོ་ཡོད་པ་དེ་ཡང་དེའི་རྐྱེན་ཡིན།
འགོག་རྒོལ་གྱི་རྣམ་པ་མི་འདྲ་བ་འདི་དག་དང༌།ངོ་རྒོལ་བྱས་པའི་མཇུག་འབྲས་
སྣ་འཛོམས་ལ་བརྟེན་ནས། ལཱ་ཐི་ཝི་ཡའི་མི་རྣམས་ལ་མི་རིགས་དང་རྒྱལ་ཁབ་ཀྱི་བསམ་
བློའི་འདུ་ཤེས་ཤུགས་ཆེར་འཕེལ་བ་དང་། མི་རིགས་དང་རྒྱལ་ཁབ་རང་བཙན་བྱེད་པའི་
ཕུགས་བསམ་ལ་བླ་སྲོག་ཐོབ་པ་རེད། དེ་ནི་ཡོ་རོབ་རིག་གཞུང་གི་ཁོངས་སུ་གཏོགས་
པའི་འདུ་ཤེས་ཞིག་སྟེ། ཕར་དེད་ན་མི་རིགས་ཀྱི་རིག་གཞུང་དང༌། སྲོལ་རྒྱུན། ཡང་
ན་མི་ཆོས་དང་ལྡན་པའི་བཅོས་བསྒྱུར་གྱི་ལས་ཀ་ཁག་ཅིག་སྔར་བས་གཅེས་འཛིན་བྱས།
དེ་ལྟ་ནའང་། ངོ་རྒོལ་གྱི་ནུས་ཤུགས་དེར། སའོ་ཝི་ཐི་མཉམ་སྦྲེལ་ལམ་ལུགས་
ཀྱི་སྐྱོན་མཚང་ཡོངས་སུ་རྫོགས་པར་ཁ་གཏད་གཅོག་པའི་ནུས་པ་ལྡན་མེད། དཔེར་ན།
ཆབ་སྲིད་དང་བསམ་བློའི་ཐོག་གི་གཉའ་གནོན་དང༌། དཔལ་འབྱོར་ཡར་རྒྱས་མེད་པ།
ཁོར་ཡུག་ཉམས་ཆག་ཏུ་སོང་བ་བཅས་ཀྱི་དབང་གིས། མི་མང་ཕལ་ཆེ་བ་རིག་གཞུང་
དང་ཤེས་ཡོན་ཐོག་རྗེས་ལུས་ཐེབས་པ། ཡང་ན་དུས་རྒྱུན་ཆང་རག་འཐུང་ཞིང་། སྐྱོ་
གདུང་གི་ལྟ་བ་ཁོ་ན་བཟུང་ནས་སྡོད་མཁན་རྐྱང་ཆགས་ཡོད།
ལཱ་ཐི་ཝི་ཡའི་མི་རྣམས་ལ་མཚོན་ན། སྡུག་བསྔལ་ཆེ་ཤོས་ནི། དོན་དངོས་ཀྱི་
མི་རིགས་སྡེབ་གསོད་བྱས་པ་དེ་ཡིན། དེ་ནི་ཕྱིར་འབུད་དང༌། དམར་གསོད་གཏོང་
བ་ནས་འགོ་བརྩམས་ཏེ། དེ་ལས་ཀྱང་གདུག་རྩུབ་ཆེ་བའི་ཐབས་ལམ་བེད་སྤྱོད་བྱེད་པའི་
བར་དུ་ཡིན། དཔེར་ན། གསར་དུ་གནས་སྤོས་བྱས་པའི་མི་སེར་རྣམས་ལ་དམིགས་
བསལ་གྱི་ཐོབ་ཐང་སྤྲོད་པ་དང་། ས་གནས་རང་གི་ཡུལ་མི་ལ་དེ་ལས་ལྡོག་པའི་དགག་
བྱ་སྣ་ཚོགས་བཟོ་ལ། དེའི་མཇུག་འབྲས་ནི་གནོད་སྐྱོན་ཧ་ཅང་ཚབས་ཆེན་ཡིན། ལཱ་
ཐི་ཝི་ཡ་རང་གི་མི་རྒྱལ་ཡོངས་མི་འབོར་གྱི་བརྒྱ་ཆ་དང་བསྡུར་ན། ༡༩༣༥ ལོར་རྒྱལ་
ཡོངས་མི་འབོར་གྱི་བརྒྱ་ཆ་༧༧ ཟིན་པ་དང༌། ༡༩༤༥ ལོར་བརྒྱ་ཆ་༨༣ ཟིན། ༡༩༨༩
ལོར་མི་འབོར་ཉམས་ཆགས་སུ་སོང་ནས་རྒྱལ་ཡོངས་མི་འབོར་གྱི་བརྒྱ་ཆ་༥༢ ལས་ཟིན་
མེད། ཞེད་སྣང་སྐྱེ་དགོས་པ་ཞིག་ལ། གནས་སྟངས་དེ་བཞིན་མུ་མཐུད་དུ་རྒྱུན་བསྲིངས་
པས། སྐབས་ཤིག་ལ་ལཱ་ཐི་ཝི་ཡའི་མི་རྣམས་རང་ཉིད་ཀྱི་རྒྱལ་ཁབ་ནང་གྲངས་ཉུང་མི་
རིགས་ཤིག་ཏུ་ཆགས་རྒྱུ་ཡིན་པ་གདོན་མི་ཟ། རྒྱལ་ཁབ་ཆུང་ཆུང་ཞིག་གི་ངོས་ནས་ཞུས་
ན། ལཱ་ཐི་ཝི་ཡའི་མི་རྣམས་ཀྱི་རང་ཉིད་ཀྱི་སྐད་ཡིག་དང༌། རིག་གཞུང༌། ཡུལ་སྲོལ་
གོམས་གཤིས། ལོ་རྒྱུས་བཅས་ལ་འདོད་པ་ཤུགས་དྲག་བྱེད་ཀྱི་ཡོད། ཁོ་ཚོས། གློ་
བུར་དུ་མི་འབོར་ཉམས་ཆགས་སུ་སོང་བ་འདི་ལ། སོ་སོས་སྡུག་བསྔལ་མྱངས་པ་ལས་
ཀྱང་ཚབས་ཆེན་དུ་རྩི་བཞིན་ཡོད།
༡༩༨༥ ནས་༡༩༨༦ ལོའི་བར། སའོ་ཝི་ཐི་མཉམ་སྦྲེལ་རྒྱལ་ཁབ་ནང་གྷབ་
པཱ་ཆི་ཧྥའི་དུས་རབས་གསར་པ་འགོ་འཛུགས་སྐབས། རྒྱལ་ཁབ་ནང་རོལ་གྱི་དམར་ཤོག་
ཚོགས་པའི་འགོ་ཁྲིད་རིམ་པས་མཁྲེག་བཟུང་བྱས་པར་བརྟེན། ལཱ་ཐི་ཝི་ཡ་བཅོས་བསྒྱུར་
བྱེད་པའི་གནས་ཚུལ་བྱུང་བ་འཕྱི་ན་ཡང༌། སའོ་ཝི་ཐི་མཉམ་སྦྲེལ་རྒྱལ་ཁབ་ནང་ཁུལ་
ཡར་རྒྱས་ཕྱིན་པས་སྐུལ་མ་ཐེབས་ཏེ། མི་དམངས་འདུ་ཚོགས་བྱེད་ས་དང་། གླེང་ཕྱོགས་
ལས་རིགས་བཅས་ཀྱི་ཁྲོད་དུ། སྔར་ལས་ལྷག་པར་ཆབ་སྲིད་དང་། དཔལ་འབྱོར། ལོ་
རྒྱུས། ཡང་ན་སྤྱི་ཚོགས་བཅས་ཀྱི་དོན་གནད་ཐོག་བགྲོ་གླེང་བྱེད་པའི་རང་དབང་ལྡན།
༡༩༨༦ ལོར་གཞི་རྒྱ་ཆེ་བའི་ཁོར་ཡུག་སྲུང་སྐྱོབ་ཀྱི་ལས་འགུལ་སྤེལ་འགོ་བརྩམས་པ་
དང་། ལས་འགུལ་དེའི་ནང་ཞུགས་མཁན་རིགས་ལ་རོགས་རམ་དང་འགེབས་སྲུང་བྱས་
ཤིང༌། སྐྱེ་དངོས་དོ་མཉམ་ཐོག་གནོད་སྐྱོན་ཚབས་ཆེན་ཐེབས་པའི་ཆབ་སྲིད་ཀྱི་རྒྱུ་རྐྱེན་
ཐོག་དོན་གཉེར་ཆེན་པོ་གནང་ཡོད་པ་མ་ཟད། མི་ཁ་ཤས་ཀྱིས། སྐབས་དེར་མངོན་
སུམ་འཛེམ་མེད་ངང་མི་རིགས་ཀྱི་བསམ་དོན་བརྗོད་ན་ཡང༌། དེ་མ་ཐག་ཉེས་ཆད་ལྕི་
བོ་གཅོད་པའི་ཉེན་ཁ་མེད་པ་སོགས་ཤེས་བཞིན་ཡོད། ཡང་དེ་སྔོན་སའོ་ཝི་ཐི་མཉམ་སྦྲེལ་
གྱིས་ཉིན་ལྟར་འཇིགས་སྐུལ་དང་དྲིལ་བསྒྲགས་བྱས་པའི་རྐྱེན་གྱིས། བག་འཁུམས་ཤིང་
དཔའ་ཞུམ་ནས་སྡོད་མཁན་མི་ཁག་ཅིག་གིས་ཀྱང༌། ཁོ་ཚོའི་མི་རིགས་ཀྱི་འདུ་ཤེས་རིམ་
གྱིས་ངོས་ཟིན་ཐོབ། དེར་བརྟེན། རྒྱལ་ཡོངས་རང་བཞིན་གྱི་ཆབ་སྲིད་རང་དབང་དམངས་
གཙོ་ཅན་དུ་འགྱུར་བའི་ལས་འགུལ་གྱི་སྟོབས་ཤུགས་ཕྱོགས་གཅིག་ཏུ་སྒྲིལ་བའི་འགོ་
བརྩམས་ཤིང་། སྙིང་སྟོབས་ཅན་གྱི་མི་འདི་དག་གིས་བཙན་དབང་གཅིག་སྡུད་རིང་ལུགས་
ཀྱི་དམར་པོའི་སྲིད་དབང་ལ། འཚེ་མེད་ཞི་བའི་སྒོ་ནས་འཐབ་རྩོད་གནང་བ་འདིས། ཕྱིས་
སུ་ཡར་རྒྱས་གྱི་འགོ་འཛུགས་མཁན་ལྟ་བུའི་ཕན་ནུས་བྱུང༌།

ས་བཅད་གཉིས་པ།

བཀའ་ལ་བརྩི་བཀུར་མི་བྱེད་པ་དང་རྔམ་སྟོན་གྱི་ངོ་རྒོལ།
རང་དབང་འཐབ་རྩོད་བྱེད་མཁན་གྱི་ཚོགས་སྡེ་ཕལ་ཆེ་བ་༡༩༨༦ ལོའི་གོང་
ནས་བཙུགས་ཡོད་ཅིང་། རང་དབང་འཐབ་རྩོད་ཀྱི་ལས་འགུལ་ནང་ཞུགས་མཁནས་
རྣམས་འགེབས་སྲུང་བྱེད་ཆེད། ལས་སྒོ་མཐའ་དག་གསང་བའི་ངང་སྤེལ་ཡོད། ཡང་
གལ་སྲིད་མི་དེ་དག་སུ་ཡིན་ཤེས་རྟོགས་བྱུང་ཚེ། ཉེས་ཆད་ལྕི་མོ་གཅོད་ཀྱི་ཡོད་སྟབས།
སྐབས་དེར་འབུར་དུ་ཐོན་ནས་སའོ་ཝི་ཐི་མཉམ་སྦྲེལ་སྲིད་གཞུང་ལ་ངོ་ལོག་བྱེད་མཁན་
ཧ་ཅང་ཉུང་ཉུང་ཡིན། འོན་ཀྱང༌། སྐབས་དེར་འབུར་དུ་ཐོན་མཁན་ཁ་ཤས་ཡོད་པ་
ནི། སྔོན་ཁྲིམས་ཆད་ཕོག་མྱོང་ཞིང་གཞུང་དང་ལྟ་བ་ལོག་པར་འཛིན་མཁན་དེ་ཚོ་ཡིན།
༡༩༧༩ ལོར་དེ་ལྟའི་མི་༤༥ ཡོད་པ་ལས་ཕལ་ཆེ་བ་སའོ་ཝི་ཐི་མཉམ་སྦྲེལ་གྱི་ངལ་རྩོལ་
ར་བར་བསྐྱོད་མྱོང་བའི་རྒན་གྲས་རྣམས་ཡིན། ཨི་སི་ཐའོ་ནི་ཡ་དང༌། ལཱ་ཐི་ཝི་ཡ། ལི་
ཐའོ་ནི་ཡ་བཅས་ཀྱི་གཞུང་དང་ལྟ་བ་ལོག་འཛིན་མཁན་རྣམས་ནས། བྷལ་ཐི་ཁི་མཚོ་ངོགས་
ཀྱི་རྒྱལ་ཁབ་གསུམ་ལ་མི་རིགས་རང་ཐག་རང་གཅོད་ཀྱི་ཐོབ་ཐང་དགོས་ཚུལ། རྒྱལ་
སྤྱིའི་ཐོག་ཐུན་མོང་གི་བསྒྲགས་གཏམ་སྤེལ་བས། སའོ་ཝི་ཐི་མཉམ་སྦྲེལ་སྲིད་གཞུང་གིས།
དེ་ནི་སའོ་ཝི་ཐི་མཉམ་སྦྲེལ་ལ་ངོ་ལོག་བྱེད་པར་དྲིལ་བསྒྲགས་དང་སྐུལ་སློང་བྱས་པའི་ཉེས་
མིང་བཏགས་ཏེ། མི་སྣ་མང་ཆེ་བ་ཞིག་ལ་ཁྲིམས་གཏུགས་བྱས་ཤིང་། ཁྲིམས་ཐག་
བཅད་རྗེས་ངལ་རྩོལ་ར་བར་བཙན་འདེད་བྱས།
༡༩༨༦ ལོར། རང་དབང་འཐབ་རྩོད་བྱེད་པའི་ཚོགས་སྡེ་གསར་པ་ཞིག་དབུ་
བརྙེས་ཤིང་། ཕྱིས་ཀྱི་ཡར་རྒྱས་ནང་དེས་ནུས་པ་ཆེན་པོ་ཐོན་ཡོད། ལཱ་ཐི་ཝི་ཡའི་མཚོ་
ངོགས་ཀྱི་གྲོང་ཁྱེར་ལི་ཕཱ་ཇ་ཁའི་(Liepajaka)བཟོ་བ་ལི་ཎར་ཌི་་་གྷི་རན་ཐི་སི་(Linards
Grantis)དང་། རེ་མཱང་ཌི་སི་་་བྷི་ཐེ་ནའེ་ཁི་སི།( Raimonds Bitenieks) མཱར་ཐིན་
་་བྷ་རི་སི།( MartinsBariss)་གསུམ་གྱིས། ཧོ་སིན་ཀིས་་་་་༨༦ ཟེར་བའི་འགྲོ་བ་མིའི་
ཐོབ་ཐང་གི་ལྟ་ཞིབ་ཚོགས་ཆུང་ཞིག་རྩ་འཛུགས་གནང་ཞིང༌། ཁོ་ཚོས་འགོ་བཙུགས་མ་
ཐག་ནས་བྱེད་སྒོ་ཁག་མངོན་སུམ་འཛེམ་མེད་དུ་སྤེལ། ཚོགས་ཆུང་དེའི་ལས་དོན་ནི།
མི་དམངས་ཀྱི་དཔལ་འབྱོར་དང༌། ཆབ་སྲིད། ཡང་ན་སྒེར་གྱི་ཁེ་དབང་བཅས་ཀྱི་གནས་
ཚུལ་ལ་གུས་བརྩི་བྱས་ཡོད་མེད་ལྟ་རྟོག་བྱེད་རྒྱུ་དེ་ཡིན། ཁོང་ཚོའི་ལས་ཀ་དང་པོ་དེ།
སའོ་ཝི་ཐི་མཉམ་སྦྲེལ་སྲིད་གཞུང་དང༌། རྒྱལ་སྤྱིའི་ཚོགས་སྡེ། ཡང་ན་མི་ཆེན་ཁག་ལ་
རྒྱབ་སྐྱོར་ཡོང་བར་འབོད་སྐུལ་ཞུ་རྒྱུ་དང་། ལཱ་ཐི་ཝི་ཡ་མི་དམངས་ལ་རོགས་སྐྱོར་གྱིས།
སའོ་ཝི་ཐི་མཉམ་སྦྲེལ་གྱིས་ལཱ་ཐི་ཝི་ཡའི་ནང་མུ་མཐུད་ཨུ་རུ་སུའི་ལུགས་སུ་འགྱུར་བའི་
སྲིད་བྱུས་སྤེལ་པ་དང༌། ཆབ་སྲིད་ཐོག་གཉའ་གནོན། དཔལ་འབྱོར་དང༌། རིག་གཞུང་།
ཡང་ན་སྐད་ཡིག་བཅས་ཀྱི་ཐོག་དབྱེ་འབྱེད་བྱེད་པ་སོགས་ལ་ངོ་རྒོལ་གྱི་ཡི་གེ་རབ་དང་
རིམ་པ་བཟོས་ཏེ་ཕུལ།
སའོ་ཝི་ཐི་མཉམ་སྦྲེལ་གྱི་སྲིད་འཛིན་གྷབ་པཱ་ཆི་ཧྥ་ལ་འབོད་སྐལ་ཞུས་དོན།
སའོ་ཝི་ཐི་མཉམ་སྦྲེལ་མི་སེར་ནས། བློ་ཡུལ་ལས་འདས་པའི་ངང་བྷལ་ཐི་ཁི་མཚོ་ངོགས་ནས་
འཇར་པན་གྱི་ས་ཆ་བཙན་བཟུང་བྱས་ཡོད་པ་མ་ཟད། སའི་གོ་ལའི་ལྷོ་བྱང་གི་གླིང་གཉིས་སུའང་རྟེན་
གཞི་བཙུགས། གཞན་ཡང་འཛམ་གླིང་གི་ཕྱིའི་རྒྱ་མཚོ་ཆེན་པོ་བདུན་དུ་ཡང་ཁྱེད་རང་ཚོའི་རྒྱལ་ཁབ་གནས་
ཡོད་པར་མངོན་ཞིང་། ལྷ་ནང་བཞིན་སྟོང་ཁམས་ཀྱི་ཕྱོགས་བཞི་མཚམས་བརྒྱད་ཁྱེད་ཚོས་ཁ་ལོ་སྒྱུར།
ཨུ་རུ་སུ་མི་དམངས་ལ་མཚོན་ན། འདིས་ད་དུང་མ་འདང་བ་ཡིན་ནམ། ཁྱེད་ཚོར་དངོས་གནས་ལཱ་ཐི་
ཝི་ཡའི་མི་ཁྲི་༡༥༠ སྡོད་སའི་བྷ་ཐི་ཁི་མཚོ་ངོགས་ཀྱི་ས་ཆ་ཁུག་ཀྱོག་ཆུང་ཆུང་དེ་དགོས་སམ། ང་ཚོ་
ལ་མཛའ་མཐུན་རྒྱལ་ཁབ་ཀྱི་ལྟ་སྟངས་བཟུང་ན། ཁྱེད་རང་ཚོར་མཛའ་བཤེས་ཀྱི་ལན་འདེབས་ཤིག་ཐོབ་
རྒྱུ་གདོན་མི་ཟ། ཁྱེད་རང་ཚོས་མི་གཞན་ལ་བརྩི་བཀུར་བྱས་ན། ཁྱེད་རང་ཚོར་ཡང་མི་གཞན་གྱི་བརྩི་
བཀུར་ཐོབ་རྒྱུ་དང༌། གལ་སྲིད་ཁྱེད་ཚོས་མི་རིགས་གཞན་ལ་བརྩི་བཀུར་བྱེད་མ་ཐུབ་ཚེ། ཁྱེད་ཚོའི་རྒྱལ་
ཁབ་དང་མི་མང་ལ་བཟློག་ཏུ་མེད་པའི་གནོད་འཚེ་འབྱུང་ངེས་ཡིན།
ཚོགས་ཆུང་དེས་ད་དུང་སའོ་ཝི་ཐི་མཉམ་སྦྲེལ་གྱིས་དྲག་པོའི་སྒོ་ནས་ལཱ་ཐི་ཝི་ཡ་བཙན་
བཟུང་བྱས་པ་དང་། ལཱ་ཐི་ཝི་ཡའི་མི་དམངས་ལ་རྩོད་གླེང་བྱེད་པའི་ཐོབ་ཐང་མེད་སྐོར་སོགས་
ཐད་ཀར་མ་གླེང་བར། རྒྱལ་ཁབ་རང་བཙན་གྱི་གནད་དོན་སྐོར་གླེང་སྟེ་ཉམས་ཚོད་བླངས་
ཡོད། ཕྱིས་སུ་གླེང་གཞི་འདི་ལཱ་ཐི་ཝི་ཡའི་རང་བཙན་འདོད་མཁན་གྱི་ཀ་རྡོ་ལྟ་བུ་གུར་ཅིང་།
དེས་འཛམ་གླིང་མཉམ་སྦྲེལ་རྒྱལ་ཁབ་ལ་འབོད་སྐུལ་གྱི་ཚུལ་དུ་བྲིས་དོན།
སའོ་ཝི་ཐི་མཉམ་སྦྲེལ་ལ་གསལ་བཤད་གནང་དུ་ཆུག་དང༌། ལཱ་ཐི་ཝི་ཡ་སྤྱི་ཚོགས་རིང་ལུགས་
ཀྱི་ལཱ་ཐི་ཝི་ཡའི་ཆེས་མཐོའི་དམར་པོའི་སྲིད་དབང་(Latvia SSR) གི་རྩ་ཁྲིམས་དོན་ཚན་༤༦༩ ནང༌།
ལཱ་ཐའོ་ཝི་ཡ་སྤྱི་ཚོགས་རིང་ལུགས་(Latvia SSR)ལ། སའོ་ཝི་ཐི་མཉམ་སྦྲེལ་རྒྱལ་ཁབ་ལས་ཁ་བྲལ་
བའི་ཐོབ་ཐང་ཡོད་ཅེས་བཀོད་པ་་་་་་་ཅི་ལྟར་ཕན་ནུས་དང་ལྡན་པའི་་སྒོ་ནས་ལག་ལེན་དུ་ཁེལ་དགོས།
དེ་རྗེས་ཅང་མ་འགོར་བར། སྤྱི་ཚོགས་ནང་གྲལ་རིམ་དམའ་བའི་ཕོ་མོ་མང་པོ་ཞིག་
ཚོགས་ཆུང་དེའི་ནང་འཛུལ་ཞུགས་བྱས་ཤིང་། ཁོང་ཚོའི་གྲས་ཀྱི་མི་མང་ཆེ་བ་ནི། དེ་སྔོན་
སའོ་ཝི་ཐི་མཉམ་སྦྲེལ་གྱིས་གཉའ་གནོན་བྱས་མྱོང་བ་རྐྱང་ཡིན་ཞིང་། དམའ་རིམ་ཆབ་སྲིད་
མི་སྣ་ཞེས་སྤྱི་ཚོགས་ཀྱི་གོ་གནས་ལ་དོ་ཕོག་ཆེར་མ་བྱུང་བ་རྣམས་ཡིན།
༡༩༨༧ ལོའི་ཕྱི་ཟླ་༦ ཚེས་༡༤ ཉིན། ཧོ་སིན་ཀིས་་་༨༦་ཞེས་པའི་ཚོགས་པས།
རི་གྷའི༼ལཱ་ཐི་ཝི་ཡའི་རྒྱལ་ས༽རང་དབང་དྲན་གསོའི་རྡོ་རིང་མདུན་དུ། འཛམ་གླིང་འཁྲུག་
ཆེན་གཉིས་པ་མཇུག་དྲིལ་རྗེས་ཀྱི་གཞུང་འབྲེལ་མ་ཡིན་པའི་ཚོགས་ཆེན་ཐེངས་དང་པོ་སྐོང་
ཚོགས་གནང་སྟེ། ༡༩༤༡ ལོར་ལཱ་ཐི་ཝི་ཡའི་མི་ཆིག་ཁྲི་བཞི་སྟོང་ཕྱིར་འབུད་བཏང་བའི་
ལོ་འཁོར་གྱི་དུས་དྲན་སྲུང་བརྩི་བྱས། སྐབས་དེར་མི་ཆིག་སྟོང་ལྷག་གིས་ཉེན་རྟོག་པའི་དྲག་
གནོན་ལ་མ་འཛེམས་པར་ཁྲོམ་སྐོར་ནང་ཞུགས་ཤིང༌། ཉེན་རྟོག་པ་ཁྲོམ་སྐོར་བའི་འཁྲིས་
སུ་བསྡད་ནས་འཇིགས་སྐུལ་བྱས་ཡོད། ཡང་མི་ཉིས་སྟོང་ནས་སུམ་སྟོང་ཙམ་རྒྱབ་སྐྱོར་གྱི་
ཚུལ་དུ་ཁྲོམ་སྐོར་བའི་དཔུང་ཁག་ནང་ཡར་ལངས་ནས་བསྡད།
ཁྲོམ་སྐོར་ཐེངས་དང་པོ་གྲུབ་རྗེས། ཧོ་སིན་ཀིས་་་༨༦་ཚོགས་ཆུང་གིས་རང་དབང་
དྲན་གསོའི་རྡོ་རིང་གི་མདུན་དུ་ཡང་བསྐྱར་ལཱ་ཐི་ཝི་ཡའི་ལོ་རྒྱུས་ཀྱི་དོན་སྙིང་ལྡན་པའི་དུས་
ཆེན་ཁག་སྲུང་བརྩི་བྱས་པ། དཔེར་ན། ༡༩༣༩ ལོའི་ཟླ་༨ ཚེས་༢༣ཉིན། ཧི་ཐི་ལི་དང་
སི་ཊ་ལིན་གཉིས་ཀྱིས། ཕན་ཚུན་བཙན་འཛུལ་མི་བྱེད་པའི་ཆིངས་ཡིག་བཞག་པར་བརྟེན།
སའོ་ཝི་ཐི་མཉམ་སྦྲེལ་སྲིད་གཞུང་གིས་བྷལ་ཐི་ཁི་མཚོ་ངོགས་ཀྱི་རྒྱལ་ཁབ་གསུམ་དེ་ཁྱུར་མིད་
བཏང་བ་དང་། ཡང་དཔེར་ན། ཕྱི་ཟླ་༡༡ ཚེས་༡༨ ཉིན། ཕྱི་ལོ་༡༩༡༨ ལ་ལཱ་ཐི་ཝི་ཡ་སྤྱི་
མཐུན་རྒྱལ་ཁབ་དབུ་བརྙེས་པའི་ཉིན་མོ་སྲུང་བརྩི་དང་། ཕྱི་ཟླ་༣ ཚེས་༢༥ ཉིན། ཕྱི་ལོ་
༡༩༤༩ ལོར་ལཱ་ཐི་ཝི་ཡའི་མི་བཞི་ཁྲི་སུམ་སྟོང་རྒྱང་ཕུད་བཏང་བའི་དུས་དྲན་སྲུང་བརྩི་་བཅས་
བྱས་ལ། རྔམ་སྟོན་པ་རྣམས་ཀྱིས་རང་དབང་དྲན་གསོའི་རྡོ་རིང་མདུན་མེ་ཏོག་ཕུལ་བ་དང་།
རྒྱལ་གཅེས་གླུ་དབྱངས་ལེན་པ། ཡང་ན་མངོན་སུམ་འཛེམས་མེད་ངང་གསུང་བཤད་གནང་
བ་སོགས། ཁོ་ཚོའི་ལས་འགུལ་འདི་རིགས་རྟག་ཏུ་ཞི་བའི་སྒོ་ནས་སྤེལ་གྱི་ཡོད། ཕྱི་ཟླ་༦
ཚེས་༡༤ ཉིན་གྱི་རྔམ་སྟོན་ཐེངས་དང་པོ་ནི་ཞི་འཇམ་ངང་ཕྱིན་པ་དང༌། དེ་རྗེས་ཀྱི་ལས་
འགུལ་ནང་། ཉེན་རྟོག་པས་ཡ་ང་སྙིང་རྗེ་མེད་པར་རྡུང་རྡེག་དང༌། བརྙས་བཅོས། འཛིན་
བཟུང་སོགས་བྱས་པའི་རྨ་ཁ་བཞག་ཡོད།
རྔམ་སྟོན་བྱས་པ་འདི་དག་ལཱ་ཐི་ཝི་ཡའི་ཆབ་སྲིད་ཀྱི་ལས་འགུལ་དྲག་ཏུ་འཁོལ་བའི་
མེ་དཔུང་ལྟ་བུ་གྱུར། སྐབས་དེར་མི་དམངས་ཕལ་ཆེ་བས་ཟུར་ནས་ལྟས་བསྡད་པ་ལས། རྔམ་
སྟོན་ནང་དངོས་སུ་ཞུགས་མེད་ན་ཡང་།ཁོ་ཚོས་རྔམ་སྟོན་པ་ཚོར་གདུང་སེམས་མཉམ་བསྐྱེད་
གནང་བ་མ་ཟད། རང་གི་གཉེན་ཉེ་གྲོགས་པོ་ཚོའི་བར་མངོན་སུམ་དུ་ཆབ་སྲིད་ཀྱི་གནད་
དོན་ལ་བགྲོ་གླེང་བྱེད་འགོ་བཙུགས། སྐབས་དེར་སའོ་ཝི་ཐི་མཉམ་སྦྲེལ་གྱི་གསང་མྱུལ་
(KGB)ག་ས་གང་དུ་ཡོད་སྟབས། ཁོ་ཚོའི་བྱ་སྤྱོད་དེ་ཡང་ཉེན་ཁ་ཞིག་གི་སྒང་དུ་ཡོད། དེ་
མ་ཟད་གཞི་རྒྱ་ཅུང་ཆུང་བའི་ཆབ་སྲིད་རང་བཞིན་གྱི་ཚོགས་སྡེ་དང་། བགྲོ་གླེང་ཚོགས་འདུ།
གཞན་རིག་གནས་དང༌། ཆོས་ལུགས། ཁོར་ཡུག་སྲུང་སྐྱོབ་བཅས་ཀྱི་ཚོགས་པ་སོགས་
རིམ་པས་མང་པོ་བྱུང༌། ༡༩༨༧ ལོའི་ཕྱི་ཟླ་༦ ཚེས་༡༤ཉིན། བསྐྱར་གསོན་དང་གསར་
བཅོས་(Atdzimsmna un atjaunosanas)ཞེས་པའི་ཆོས་ལུགས་ཀྱི་ཚོགས་པ་ཞིག་གསར་
དུ་དབུ་བརྙེས་ཤིང་། ལཱ་ཐི་ཝི་ཡའི་ལུའུ་ཏིའི་ཆོས་ཚོགས་ཀྱིས་དེའི་ནང་གོ་བབ་གཙོ་བོ་བཟུང་
ཡོད། ཚོགས་པ་དེ་ད་དུང་རྔམ་སྟོན་ཐེངས་དང་པོའི་ཉིན་མོར་བཙུགས་པ་ཞིག་ཀྱང་རེད།
༡༩༨༧ ལོར་གཞུང་ཕྱོགས་ནས་གཟིགས་ཞིབ་མ་གནང་བར་རང་དབང་གི་སྒོ་ནས་བཏོན་
པའི་དུས་དེབ་ཨོ་སེ་ཀི་ལི་སི་(Auseklis)ཞེས་པ་གསར་སྤེལ་གནང་ཞིང་། དུས་དེབ་དེ་
ཕྱིས་སུ་ནུབ་ཕྱོགས་རྒྱལ་ཁབ་ཁག་ནང་ཡོད་པའི་ལཱ་ཐི་ཝི་ཡའི་བཙན་བྱོལ་བའི་ཚོགས་སྡེ་ཁག་
ཏུ། རྣམ་པ་འདྲ་མིན་གྱི་སྒོ་ནས་དཔར་ཏུ་བཏབ་ལ། རྒྱ་ཆེར་འགྲེམས་སྤེལ་གནང་བ་མ་
ཟད། མི་རྣམས་ཀྱིས་བཀླགས་རྗེས་གསང་བའི་ངང་བགྲོ་གླེང་སོགས་བྱེད་ཀྱི་ཡོད།
གཞུང་ཕྱོགས་ནས་གཟིགས་ཞིབ་གནང་བའི་ཚགས་དེབ་ཁག་ཏུའང་། ཆབ་སྲིད་
ཀྱི་དོན་སྙིང་ལྡན་པའི་རྩོམ་ཡིག་འདོན་སྤེལ་བྱས་ཤིང་། ཡིག་འབྲུ་རེ་རེ་དང་། ཐིག་ཕྲེང་
རེ་རེའི་ནང་གཞུང་དང་ལྟ་བ་ལོག་འཛིན་མཁན་ཀྱི་བསམ་དོན་མཚོན་ཡོད། དེ་མ་ཟད། སྙན་
ངག་དང་གླུ་གཞས་བཅས་སུའང་འཇིགས་པ་སྤུ་ཙམ་མེད་པར་རྡོག་རྩ་གཅིག་ཏུ་སྒྲིལ་བའི་དུང་
སེམས་ཕྱི་རུ་མངོན་པར་བྱས་ཡོད།
སྐབས་དེར་ཛ་དྲག་གི་ཆབ་སྲིད་གནད་དོན་བགྲོ་གླེང་བྱེད་སྐབས། དུས་རྒྱུན་ལྐོག་
ཏུ་བགྲོ་གླེང་བྱེད་ཀྱི་ཡོད་པ་དཔེར་ན། རི་གྷའི་ས་འོག་ལྕགས་ལམ་(Metro)བཟོ་བའི་སྐོར་
ལ། སྤྱིའི་བགྲོ་གླེང་བྱེད་པའི་འགོ་༡༩༨༧ ནས་བཙུགས་ཤིང༌། ༡༩༨༨ ལོར་མཇུག་སྒྲིལ་
བ་རེད། ས་འོག་ལྕགས་ལམ་གསར་སྐྲུན་བྱེད་པར་ངོ་རྒོལ་གནང་མཁན་རྣམས་ཀྱི་སྒྲུབ་བྱེད་
གཙོ་བོ་ནི། ཁོར་ཡུག་དང་དཔལ་འབྱོར་སྐོར་ཡིན་ཡང༌། དོན་གནད་གཙོ་བོའམ་ལྟེ་བ་ནི།
འབྱུང་འགྱུར་ཨུ་རུ་སུ་ནས་མི་སེར་གང་མང་གནས་སྤོས་བྱས་ཏེ། རྒྱལ་ཁབ་ཀྱི་འདོད་བབ་
ཐོག་ཉེན་ཁ་ཡོང་ཕྱིར་ཡིན།
མིང་དོན་མཚུངས་པའི་དམངས་གཙོ་ཚོད་ལྟ་བྱེད་ཡུལ་ཞིག་༡༩༨༧ ལོར་གྲུབ་
ཅིང༌། རེས་གཟའ་ཉི་མ་ནམ་ཡིན་ལ་སྤྱི་ཚོགས་འདྲ་མིན་དང་། ཁོར་ཡུག་སྲུང་སྐྱོབ། ཆོས་
ལུགས། ཆབ་སྲིད་ཀྱི་ཚོགས་སྡེ་མང་པོ་ཞིག་གི་འཐུས་ཚབ་ལྷན་འཛོམས་ཀྱིས། སྤྱི་ཚོགས་
འབྲེལ་མཐུད་ལས་འཛིན་ལྷན་ཚོགས་(Sabiedris koKlubu padome)ཟེར་བའི་ཚོགས་
འདུ་སྐོང་ཚོགས་གནང་ཞིང་། ཕྱིས་སུ་ཚོགས་འདུ་དེ་ཡར་རྒྱས་ཕྱིན་ནས་རྒྱུན་ལྡན་གྱི་ཚོགས་
འདུ་ལྟ་བུ་ཞིག་ཏུ་གྱུར་ལ། ལྟ་ཚུལ་མ་འདྲ་བའི་སྒོ་ནས་བརྗོད་གཞི་གཅིག་གི་ཐོག་བགྲོ་གླེང་
བྱེད་པ་དང་། ཐུན་མོང་གི་སྒོ་ནས་ཐབས་ཤེས་སོགས་བཙལ་ཏེ་ཐག་གཅོད་གནང་གི་ཡོད་
པ་མ་ཟད། ཐུན་མོང་གི་སྒོ་ནས་བསྒྲགས་གཏམ་སྤེལ་གྱི་ཡོད། ལས་འཛིན་ལྷན་ཚོགས་ལ་
དམར་ཤོག་ཚོགས་པས་ཐད་ཀར་བག་ཆགས་ཐེབ་ཀྱི་མེད་ན་ཡང་། (KGB)ཟེར་བའི་སའོ་
ཝི་ཐི་མཉམ་སྦྲེལ་སྲིད་གཞུང་གི་གསང་བའི་ལས་ཁུངས་ཀྱིས་རྟག་ཏུ་མྱུལ་ཞིབ་བྱེད་ཀྱི་ཡོད་
པ་ཤེས་རྟོགས་བྱུང། ༡༩༨༨ ལོའི་ལོ་མཇུག་ཏུ། ལས་འཛིན་ལྷན་ཚོགས་ཀྱི་ནང་ནས་མཐའ་
གཅིག་ཏུ་རང་བཙན་རྩོད་ལེན་བྱེད་མཁན་གྱི་མི་སྣ་ཁག་ཅིག་རིམ་གྱིས་ཡར་རྒྱས་ཕྱིན་ཏེ་ཆབ་
སྲིད་ཐོག་འབད་བརྩོན་བྱེད་མཁན་གྱི་སྒྲིག་འཛུགས་ཤིག་ཏུ་གྱུར། དངོས་གནས་མིན་པའི་
མི་དམངས་ཀྱི་དཔུང་ཁག་(Neformala tautas fronte)དེ་་ིས་སུ་ལཱ་ཐི་ཝི་ཡའི་མི་དམངས་
དཔུང་ཁག་དང་(Popular Front of Latvia བསྡུས་མིང་དུ་PFLཞེས་འབོད།)ཟླ་སྒྲིལ་
བཏང་།
སའོ་ཝི་ཐི་མཉམ་སྦྲེལ་སྲིད་གཞུང་གིས་སེམས་ཤུགས་ཅན་གྱི་ཆབ་སྲིད་པ་གསར་
པ་འདི་དག་ལ་ཁ་གཏད་གཅོག་སྐབས། གྱོད་དོན་མ་འདྲ་བ་ལ་གཞིགས་ནས་ཐག་གཅོད་
མ་འདྲ་གནང་གི་ཡོད། ཁ་ཞེ་གཉིས་མེད་ཀྱི་སྲིད་ལུགས་བཅོས་བསྒྱུར་མཛད་དགོས་པའི་
ལྟ་ཚུལ་འཛིན་པའི་ཁ་གཏད་ཚོགས་པ་ལ། གཞུང་སྲིད་བསྐྱར་བཅོས་ཐོག་ཤུགས་སྣོན་རྒྱག་
པ་དང༌། གཞུང་ལུགས་སྤེལ་པར་མོས་མཐུན་བྱེད་པ་མ་ཟད། དེ་ལ་སེམས་ཤུགས་ཀྱང་
སྤར་གྱི་ཡོད། ཡང་སྐད་ཆ་ཁ་རུ་ཁ་ཐུག་ཤོད་པ་དང༌། ཆོག་མཆན་མེད་པར་རྔམ་སྟོན་ནང་
ཞུགས་ཕོད་པའི་ཧོ་སིན་ཀིས་་་་༨༦ ཚོགས་པའི་ཚོགས་མི་རྣམས་དང༌། ཡང་ན་དེ་ལ་རྒྱབ་
སྐྱོར་གནང་མཁན་གྱི་ཚོགས་སྡེ་བཅས་ལ། རྟག་ཏུ་གཞུང་འབྲེལ་གསར་ཤོག་སྟེང་། ལྐུགས་
པ་དང་ཉེས་ཅན་གྱི་ཚུལ་དུ་བྲིས་ནས་བཀོད་ཅིང་། བར་མཚམས་དེ་ནས་དྲག་གནོན་བྱེད་
པ་མ་ཟད། ཐ་ན་དེ་དག་གི་ཕྲུ་གུ་ཐེ་བའི་ནང་མི་ལ་སུན་པོ་བཟོ་བ་དང༌། བཅར་རྡུང་སོགས་
བྱེད་ཀྱི་ཡོད། ༡༩༨༧ དང་༡༩༨༨ ལོ་སོ་སོར། རང་དབང་འཐབ་རྩོད་བྱེད་མཁན་གྱི་
མི་སྣ་མང་པོ་ཞིག་བཙན་དབང་གིས་གནས་སྤོ་རུ་བཅུག་ཀྱང་། དེ་ལ་དོན་ཕན་ཇི་ཡང་བྱུང་
མེད། གང་ཡིན་ཞེ་ན། དེ་ལས་ལྷག་པའི་མི་མང་པོ་ཞིག་སྔ་རྗེས་བྱས་ཏེ་ཚོགས་པ་དེའི་ནང་
ཞུགས་ཡོད།
༡༩༨༨ ལོར། ཧོ་སིན་ཀིས་་་་༨༦ ཚོགས་ཆུང་གིས། བརྡ་ཁྱབ་དང༌། བསྒྲགས་
ཡིག རྒོལ་ཡིག་སོགས་ཆབ་སྲིད་ཡིག་ཆ་གང་མང་དཔར་འགྲེམས་བྱས་ཤིང་། ཡིག་ཆ་
ཁག་ཅིག་ཡོ་རོབ་རང་དབང་རླུང་འཕྲིན་དང་ཨ་རིའི་རླུང་འཕྲིན་གྱི་ལཱ་ཐི་ཝི་ཡའི་སྐད་ནང་རྒྱང་
བསྒྲགས་བྱས་པ་དང་། ཨོ་སེ་ཁི་ལི་སི་(Auseklis) ཞེས་པའི་དུས་དེབ་ཏུའང་བཀོད་ཡོད།
དེའི་ནང་ནས་བག་ཆགས་ཆེས་གཏིང་ཟབ་འཇོག་ཐུབ་པ་བྱུང་བ་ནི། ལཱ་ཐི་ཝི་ཡའི་དམར་
ཤོག་ཚོགས་པའི་དབུས་རྒྱུན་ལྷན་ཚོགས་ལ་ཕུལ་བའི་བརྗེད་ཐོ་ཡིན། དངོས་སུ་བཤད་ན་
དེ་ནི་ལ་ཐི་ཝི་ཡ་མང་གཙོ་ཅན་དུ་འགྱུར་བར། ཆབ་སྲིད་ཀྱི་འཆར་གཞི་ཞིབ་ཕྲ་བཀོད་པ
དང་པོ་དེ་ཆགས་ཡོད། དེའི་ནང་ཐོག་མར་ལཱ་ཐི་ཝི་ཡའི་སྐད་ཡིག་ནི་ཁྲིམས་ཐོག་འདྲ་མཉམ་
ཡིན་པའི་གནས་བབ་ནས་འགོ་བཙུགས་ཏེ། དཔལ་འབྱོར་ཐོག་རང་ཁ་རང་གསོ་བྱེད་དགོས་
པ་སོགས་དོན་ཚན་བཅུ་བཀོད་ལ། དེས་སྤྱི་ཚོགས་འགུལ་ལྕོག་ཅིག་ཐེབས་བཅུག་པ་མ་ཟད།
ཕྱིས་འབྱུང་གི་ཡར་རྒྱས་ལའང་བག་ཆགས་ཆེན་པོ་བཞག་ཡོད། བརྗེད་ཐོ་དེ་ལ་གཞུང་འབྲེལ་
གྱི་གསར་ལམ་ཁག་ཏུ། སྔར་བཞིན་དགག་རྒྱག་དམའ་འབེབས་བྱས་ཡོད། དམར་ཕྱོགས་
ཚོགས་པའི་གཞུང་ལུགས་ལ་མཁས་པའི་སྐུ་སྐབས་ཇཱ་ནི་སི་་་་ཝ་སེར་མཱ་ནི་སི་(Janis
Vasétrmanis)ལགས་ཀྱིས་བྲིས་ཤིང་། ས་གནས་དམར་ཤོག་ཚོགས་པའི་ཚོགས་མི་རྣམས་
ལ་བཀྲམ་པའི། བརྗེད་ཐོའི་བརྗོད་བྱ་ལ་ཅི་ལྟར་དགག་གཞག་མཛད་དགོས་པའི་གསང་བའི་
ལས་ཀའི་ལམ་སྟོན་ཟེར་བའི་ཡིག་ཆ་དེའི་ཡིག་འབྲུ་ལ།` བརྗེད་ཐོའི་ཡིག་འབྲུ་ལས་ལྡབ་
གཉིས་ཀྱིས་མང་པ་ཡོད།

ས་བཅད་གསུམ་པ།

གོ་རྟོགས་སད་ཅིང་སྙིང་རུས་བསྐྱེད།
མདུན་མཆོང་།
ཧོ་སིན་ཀིས་་་་༨༦ ཚོགས་ཆུང་གི་ལས་འགུལ་དང༌། ཚོགས་ཆུང་དེ་ཉེན་ཁའི་
རང་བཞིན་འོག་མུ་མཐུད་གནས་ཐུབ་པ་བཅས་ཀྱིས། མི་རྣམས་ལ་སྤོབས་པ་སྐྱེ་རུ་བཅུག་
སྟེ། མི་དམངས་རྣམས་རིམ་གྱིས་འཇིགས་སྣང་མེད་པ་གྱུར། དེ་བཞིན་གཞུང་ཕྱོགས་
ནས་གུ་ཡངས་ཀྱི་སྲིད་བྱུས་རྫུན་མ་ལག་ལེན་བསྟར་པས། གསར་ཤོག་དང་དུས་དེབ་
ཁག་གི་གསར་འགོད་པ་དང་། རྩོམ་སྒྲིག་པ་བཅས་ལ་སྐུལ་ལྕག་ཐེབས་ཏེ། སྔར་བཀག་
སྡོམ་བྱས་པའི་བརྗོད་བྱའི་ཐོག་རྩོམ་ཡིག་གཅིག་མཇུག་གཉིས་མཐུད་དུ་སྤེལ་འགོ་བརྩམས།
༡༩༨༨ ལོའི་ཕྱི་ཟླ་༣ ཚེས་༢༥ ཉིན། གཞུང་ཕྱོགས་ཀྱི་ཆོག་མཆན་འོག་དུས་དྲན་
སྲུང་བརྩི་ཡི་རྔམ་སྟོན་བྱས་རྗེས། སྤོབས་པ་སྔར་ལས་ཆེན་པོའི་སྒོ་ནས་ཆབ་སྲིད་ཀྱི་ལས་
འགུལ་ཡང་སྤེལ། ༡༩༨༨ ལོའི་ཕྱི་ཟླ་༤ ཚེས་༡༩ ཉིན། མི་གྲངས་སྟོང་ཕྲག་ཁ་ཤས།
ཡུན་རིང་སའོ་ཝི་ཐི་མཉམ་སྦྲེལ་སྲིད་གཞུང་གི་ངལ་རྩོལ་ར་བར་བཙོན་འཇུག་བྱས་པའི་
གཞུང་དང་ལྟ་བ་ལོག་པར་འཛིན་མཁན་སྐུ་ཞབས་གྷུ་ནར་སི་་་ཨ་སི་ཐི་རཱ་(Gunars
Astra)ལགས་འདས་གྲོངས་སུ་སོང་བས་ཕུང་བོའི་རྗེས་འཇུག་གི་མཛད་སྒོའི་ནང་ཞུགས་
ཤིང༌། ཉིན་དེར། མི་ཀུན་གྱིས་མཐོང་སར་ལཱ་ཐི་ཝི་ཡའི་རྒྱལ་དར་འཕྱར་བ་དང་།
རྒྱལ་གླུ་བཏང་། དེ་ནི་འཛམ་གླིང་འཁྲུག་ཆེན་གཉིས་པ་ཚུན་ཆད། རྒྱལ་དར་འཕྱར་བ་
དང་། རྒྱལ་གླུ་བཏང་བ་ཐེངས་དང་པོ་ཡིན། ཕྱི་ཟླ་༤ ཚེས་༢༧ ཉིན། མང་ཆེ་བ་སློབ་
བྱིས་པ་ཡིན་པའི་ཁྲོམ་སྐོར་བ་ཁྲི་གཅིག་ལྷག་གིས་ས་འོག་ལྕགས་ལམ་བཟོ་རྒྱུའི་དང་ཕྲུག་
ལས་འཆར་ལ་ངོ་རྒོལ་ཤུགས་ཆེ་གནང་ཡོད།
དེ་ལྟ་ནའང་། སློབ་སྦྱོང་གི་གོ་སྐབས་ཐོབ་ཅིང༌། སྐད་གྲགས་ཡོད་པའི་མི་
ཕལ་ཆེ་བ་སོམ་ཉིའི་དྲ་བར་ཚུད་དེ། མངོན་དུ་གྱུར་ནས་རྒྱལ་ཁབ་དང་སྤྱི་ཚོགས་ཀྱི་གནད་
དོན་ཐོག་བགྲོ་གླེང་བྱེད་ནུས་ཀྱི་མེད། ལཱ་ཐི་ཝི་ཡའི་གསར་གཏོད་བཟོ་ཚོགས་(དེའི་ཚོགས་
མི་རྣམས་ནི་རྩོམ་པ་པོ་དང༌། སྒྱུ་རྩལ་བ། རི་མོ་མཁན། སྙན་ངག་པ། གསར་འགོད་པ།
མཁས་དབང་སོགས་ཡིན།) ཀྱིས། ༡༩༨༨ ལོའི་ཕྱི་ཟླ་༦ ཚེས་༡ ནས་༢ བར། རི་
གྷ་རྒྱལ་སར་མཉམ་སྦྲེལ་གྱི་ཚོགས་འདུ་སྐོང་ཚོགས་བྱས་པ་དེ་ནས་བཟུང༌། གཞི་ནས་
མི་དམངས་ཀྱི་སེམས་ཤུགས་དངོས་སུ་མདུན་མཆོང་བྱས་པ་མཚོན་ཡོད། མི་ཚང་མས་
བཀའ་བརྩི་དང་ལེན་བྱེད་མཁན་སའི་ཤེས་ཡོན་ཅན་དེ་དག་ལ། ད་དུང་ཞེད་སྣང་ཡོད་
པ་དང་། སྤྲོ་སེམས་མེད་པའི་རྣམ་འགྱུར་སོགས་ཡོད་ན་ཡང༌། ཁོ་ཚོས་མངོན་སུམ་
འཛེམ་མེད་དུ་ལཱ་ཐི་ཝི་ཡའི་ཉམ་ཐག་པའི་དཔལ་འབྱོར་དང་སྤྱི་ཚོགས། ཡང་ན་ཆབ་
སྲིད་ཀྱི་གནས་སྟངས་དང་། ཕྱིའི་མི་སེར་མུ་མཐུད་གནས་སྤོ་བྱེད་པ། རིག་གཞུང་ཐོག་
བཤུ་གཞོག ལཱ་ཐི་ཝི་ཡའི་སྐད་ཡིག་ལ་མཐོང་ཆུང༌། ལོ་རྒྱུས་ལ་འཁྱོག་བཤད། དེ་
མིན་ཡ་ང་བའི་འཚོ་བའི་ཆ་རྐྱེན་བཅས་ལ་བགྲོ་གླེང་གནང་སྟེ། ཐེངས་དང་པོར་ཁོ་ཚོའི་
སེམས་གཏིང་གི་སྐད་ཆ་བཤད་ཡོད། དེ་སྔོན་གཅིག་གྱུར་ཐོག་འདོད་ཚུལ་འཛིན་པ་དང་།
རང་ངོས་ནས་སྲིད་དབང་དེའི་ལག་ཆ་བྱེད་པར་འདོད་ཕྱིར། མིང་ཆད་ངན་པ་ཕོག་པའི་
ཆབ་སྲིད་དཔྱད་རྗོད་པ་ཞིག་གམ། དམར་ཤོག་ཚོགས་པའི་གཞུང་ལུགས་ལ་མཁས་པའི་
མཱ་ཝི་རི ཀ་སི་་་་ཝུལ་ཧྥེ་སཱང་( Mavriks Vulfsons) ལགས་ཀྱིས། ཁོ་རང་གི་སྔོན་མའི་
འདོད་ཚུལ་ལ་རྦད་དེ་འགྱུར་བ་ཐེབས་ཏེ། སྤོབས་པ་ཆེན་པོའི་སྒོ་ནས་བརྗོད་དོན། ཕྱི་
ལོ་༡༩༤༠ ལོར། ལཱ་ཐི་ཝི་ཡ་ནི་དམར་ཤོག་ཚོགས་པའི་ལུང་དོན་ནང་སྒྲོགས་པ་ལྟར།
ཁྲིམས་མཐུན་དང་རང་འདོད་ཀྱིས་སའོ་ཝི་ཐི་མཉམ་སྦྲེལ་ཁོངས་ཞུགས་པ་མིན་པར། དེ་
ནི་སའོ་ཝི་ཐི་མཉམ་སྦྲེལ་གྱིས་བཙན་བཟུང་བྱས་པ་ཞིག་རེད་ཅེས་གསུངས།
སྐབས་དེར་ཚོགས་འདུའི་ཐོག་གི་དཔྱད་རྩོམ་རྣམས་ཕྱོགས་བསྒྲིགས་ཀྱིས་དེབ་
ཅིག་བཟོ་རྒྱུར་ཐེ་ཚོམ་སྐྱེས་ན་ཡང་། དུས་ཚོད་གང་འཚམས་ཤིག་ཕྱིན་པའི་རྗེས་སུ། དཔྱད་
རྩོམ་རྣམས་ཕྱོགས་བསྒྲིགས་ཀྱིས་དེབ་ཅིག་དཔར་སྐྲུན་བྱས་པ་མ་ཟད། བརྙན་འཕྲིན་
ནང་རྒྱང་བསྲིང་བྱས་པས། དེས་སྤྱི་ཚོགས་ནང་ཆབ་སྲིད་ཀྱི་གཡོ་འགུལ་ཆེན་པོ་ཐེབས་
ཤིང་། ཅུང་མ་འགོར་བར་གསར་འགོད་པ་རྣམས་ཀྱིས་དེའི་མིང་ལ་གོ་རྟོགས་སད་ཅིང་
སྙིང་རུས་བསྐྱེད་ཅེས་པའི་མིང་བཏགས།
ཚོགས་འདུ་དེ་དང་རྗེས་སུ་སྤེལ་བའི་ལས་འགུལ་བཅས་ཀྱིས། ལཱ་ཐི་ཝི་ཡའི་
མི་དམངས་དཔུང་ཁག་གསར་འཛུགས་ཐུབ་པ་བྱུང་ཞིང་།(དེ་དོན་ལེ་ཚན་རྗེས་མར་
གཟིགས།) རི་གྷ་དང་མའོ་སུ་ཁོའི་སྲིད་གཞུང་གཉིས་ཀྱི་བསྐྱར་གསོ་ལ་དགའ་མཁན་
(pro-perestroika)རྣམས་ཀྱི་ངོས་ལེན་ཡང་ཐོབ་ཡོད། དེར་བརྟེན། ཚོགས་འདུའི་
དགོངས་དོན་ཁག་ཅིག་གཞུང་ཕྱོགས་ནས་ཕྱག་ལེན་ཁེལ་རྒྱུའི་རེ་བ་བརྒྱབ་པ་དང་། དེ་
ལྟར་མ་བྱུང་རུང་གཞུང་ཕྱོགས་ནས་རང་དབང་དམངས་གཙོ་ཅན་དུ་འགྱུར་བར་བག་
ཆགས་བཞག་པར་བརྟེན། མགྱོགས་མྱུར་ཏུ་བཅོས་བསྒྱུར་གྱི་ཕྱོགས་སུ་འགྲོ་བར་རེ་སྒུག་
བྱེད། འོན་ཀྱང་། དུས་ནམ་ཞིག་བྱ་བ་གང་ཞིག་བྱེད་ཆོག་པའི་གློག་སྒྲོན་ལྗང་ཁུ་དེ་
ཤར་ཚེ། གཞི་རྩའི་ལས་འགུལ་སྤེལ་བར་གཞན་གྱིས་སྐུལ་སློང་བྱས་པ་མ་ཡིན་པར། རང་
ངོས་ནས་ཆབ་སྲིད་ཐོག་ཐུགས་སྣང་མཛད་རྒྱུའི་འདོད་མོས་ཡོད་པས་དེའི་ཚབ་བྱེད་ཅིང་།
ལས་འགུལ་སྤེལ་རྒྱུ་སྔར་བས་ཇེ་མང་དང་རྒྱུན་ཡང་ཇེ་རིང་དུ་འགྲོ་རྒྱུ་མ་ཟད། རིམ་པས་
གཞུང་ཕྱོགས་ཀྱི་བཅོས་བསྒྱུར་ལ་དགའ་མཁན་རྣམས་ནས་དབུ་ཁྲིད་པའི་ཁ་ཕྱོགས་གཞན་
ཞིག་ཏུ་འགྲོ་ངེས་ཡིན།
ཤེས་ལྡན་མི་སྣ་འདི་དག་གི་སྙིང་སྟོབས་ཀྱིས། ཉུང་མཐར་ཡང་མི་གྲངས་ཁྲི་
བཅུ་(ལོ་གཅིག་གོང་མི་གྲངས་༡༠༠༠ ལས་མེད།) ཙམ་ལ་སྐུལ་མ་ཐེབས་ཏེ། ༡༩༨༨
ལོའི་ཕྱི་ཟླ་༦ ཚེས་༡༤ ཉིན། སྔོན་སའི་ཝི་ཐི་མཉམ་སྦྲེལ་གྱིས་རྒྱང་ཕུད་བཏང་བའི་མི་
རྣམས་ལ་རྗེས་དྲན་གྱི་ཁྲོམ་སྐོར་ནང་ཞུགས་ཡོད། རྔམ་སྟོན་དེ་གཞུང་ཕྱོགས་ཀྱི་བཀའ་
འཁྲོལ་འོག་སྤེལ་ཡོད་ན་ཡང་། ལས་འགུལ་ཀྱི་ཁྱབ་ཚད་དང་དེའི་ངོ་བོ་བཅས། གཞུང་
ཕྱོགས་ཀྱིས་དེ་འདྲ་ཞིག་རེད་སྙམ་པའི་བསམ་ཚུལ་གྱི་ཚད་ལས་གསལ་བོར་བརྒལ་ཡོད།
གསུང་བཤད་གནང་མཁན་དང་བསྒྲགས་ཡིག་སྤེལ་བ་བཅས་ཀྱི་སྤོབས་པ་སྔར་ཚོད་བགམ་
བྱས་པ་དེ་ལས་ཆེ་རུ་ཕྱིན། ཧོ་སིན་ཀིས་་་་་༨༦ ཚོགས་ཆུང་གི་ཚོགས་མི་ཞིག་གིས་ལག་
ཏུ་རྒྱལ་དར་ཐོགས་པ་དེས། ཚོགས་ཞུགས་པ་རྣམས་ལ་སེམས་ཤུགས་ཆེས་ཆེར་སྤར་
དུ་བཅུག
ཉིན་དེ་ནས་བཟུང་། མི་གྲངས་ཆེས་མང་སྐབས་ཁྲི་༥༠ ཙམ་ཟིན་པའི་གཞི་
རྒྱ་ཆེ་བའི་ཞི་བའི་ཁྲོམ་སྐོར་དེ། ལཱ་ཐི་ཝི་ཡའི་མི་རིགས་བཅིངས་འགྲོལ་ཐོབ་པའི་ལས་
འགུལ་ཀྱི་ཁྱད་ཆོས་གཙོ་བོ་ཞིག་ཏུ་གྱུར།
འཛམ་གླིང་འཁྲུག་ཆེན་གཉིས་པ་མཇུག་སྒྲིལ་རྗེས་ཀྱི་ཁྱད་ཆོས་གཙོ་བོ་ཞིག་ནི།
བསམ་བློའི་ཐོག་འཐབ་རྩོད་བྱེད་དུས་བཅོས་མའི་རྣམ་པ་སྟོན་མ་དགོས་པར་སྔར་བས་རང་
དབང་ལྡན་ཡོད། ཕྱི་ཟླ་དྲུག་པའི་རྔམ་སྟོན་གྲུབ་ནས་ཅང་མ་འགོར་བའི་སྐབས་དེར། བྷལ
ཐི་ཁི་མཚོ་ངོགས་་་་༨༨ (Baltica-88) ཟེར་བའི་མི་རིགས་གོམས་སྲོལ་གྱི་དུས་ཆེན་
ཉིན་མོ་སྲུང་བརྩི་བྱས་ཤིང་། དེའི་ནང་ལི་ཐའོ་ནི་ཡ་དང་། ཨི་སི་ཐའོ་ནི་ཡ། ཕྱིའི་
རྒྱལ་ཁབ་ཁག་ནང་སྐྱབས་བཅོལ་དུ་ཡོད་པའི་ལཱ་ཐི་ཝི་ཡའི་མི་བཅས་འཛུལ་ཞུགས་གནང་
ཡོད། སྔོན་བཀག་སྡོམ་འོག་ཡོད་པའི་རྒྱལ་དར་སྐབས་དེར་རང་དབང་གི་སྒོ་ནས་སྒྲེང་
འཛུགས་བྱས་པ་དང་། ཡང་ན་ལས་འགུལ་ནང་ཞུགས་མཁན་རྣམས་ནས་མངོན་སུམ་
དུ་ལག་ལ་ཁྱེར་ཆོག་གི་ཡོད། མཛད་རིམ་ཕལ་ཆེ་བ་ཞབས་བྲོ་འཁྲབ་པ་དང༌། གླུ་གཞས་
གཏོང་བ་སོགས་ཡིན་ན་ཡང་། དེ་ལ་ཆབ་སྲིད་ཀྱི་དོན་སྙིང་དངོས་སུ་ལྡན་ཞིང་། བྷལ་
ཐི་ཁི་མཚོ་ངོགས་རྒྱལ་ཁབ་གསུམ་གྱི་མི་རིགས་སླར་གསོ་བྱང་བའི་རྟགས་མཚན་གསལ་
བོར་མངོན་ཡོད།
རྣམ་པ་མི་འདྲ་བའི་འཚེ་མེད་ཞི་བའི་ལས་འགལ་གཞན་པ་ཁག་ཅིག་ཀྱང་རིམ་
པ་བཞིན་བྱང་ཡོད། དཔེར་ན། ཐུན་མོང་གི་བསྒྲགས་ཡིག་དང༌། རྒོལ་ཡིག་འབྲི་བ་
སོགས་ཀྱི་ཐབས་བྱུས། ལས་ཀ་བྱེད་ས་དང་འབྲེལ་བ་གནང་སའི་ཚོགས་ར་བཅས་སུ་
ཐག་གཅོད་གནང་གི་ཡོད། ལས་འགུལ་འདི་དག་དང་པོའི་ཆར་ལཱ་ཐི་ཝི་ཡའི་དམར་
ཤོག་ཚོགས་པར་(KPL)དམིགས་པ་ཞིག་ཡིན། རྔམ་སྟོན་ལ་རྒྱལ་ཁ་ཆེན་པོ་ཞིག་
ཐོབ་རྗེས། ༡༩༨༨ ལོའི་ཕྱི་ཟླ་༦ ཚེས་༡༨ ནས་བསྟུད་མར་ཉིན་བཞི་ལ། དམར་ཤོག་
ཚོགས་པའི་དབུས་འཐུས་མི་ལྷན་ཚོགས་ནས། འཐུས་མི་ཡོངས་ཀྱི་ཚོགས་འདུ་སྐོང་ཚོགས་
ཀྱིས། ཚོགས་འདུའི་ཐོག་ཤེས་ཡོན་ཅན་གྱི་ཚོགས་འདུ་ཚོགས་པ་དང་། རྔམ་སྟོན་བྱས་
པ་བཅས་ལ་བསམ་ཚུལ་ཤུགས་ཆེར་ཐོན་ཞིང་། མི་རིགས་ཀྱི་ལས་འགུལ་གསར་པ་དེ་
ལ་འཇིགས་སྣང་ཡང་སྤྲད། འདིས་སྤྱི་ཚོགས་ནང་བདེ་འཇགས་མེད་པ་བཟོས་པ་དང་
མཉམ་དུ། དམར་ཤོག་ཚོགས་པའི་སྲིད་གཞུང་ཡང་གཉིད་ལས་སད་དུ་བཅུག དེ་ནི་
སྔར་བྱུང་མ་མྱོང་བའི་ངོ་རྒོལ་གྱི་བསམ་བློ་ཤུགས་ཆེར་ཡོད་པ་ཞིག་ཡིན། ཕྱི་ཟླ་༦ ཚེས་
༢༤ ཉིན། རྩོམ་རིག་དང་སྒྱུ་རྩལ་(Literatura un Maksla) ཟེར་བའི་བདུན་རེའི་
དུས་དེབ་ཐོག་དཔྱད་བརྗོད་ཅིག་སྤེལ་བའི་ནང༌། དམར་ཤོག་ཚོགས་པའི་ལས་བྱེད་རྒན་
གྲས་དང༌། སའོ་ཝི་ཐི་མཉམ་སྦྲེལ་གྱི་སྒྲིག་འཛུགས་ཁག་ཏུ་ཡོད་པའི་དཔོན་རིགས་བཅས་
ཀྱིས། དཔལ་འབྱོར་དང༌། བསམ་བློའི་ཐོག་གི་ནོར་འཁྲུལ་འགེབས་སྲུང་བྱེད་ཆེད།
རང་དབང་དམངས་གཙོ་ཅན་དུ་འགྱུར་བའི་སྲིད་བྱུས་ལ་རྒོལ་རྡུང་བྱེད་པའི་བསམ་ངན་
བཅངས་ཡོད་པ་རེད་ཅེས་སྐྱོན་བརྗོད་བྱས་ཤིང༌། ཐབས་ལམ་འདི་རིགས་སྤྱད་དེ་ནོར་
འཁྲུལ་རྩ་ནས་མེད་པའི་( སྒྱུར་པ་པོའི་མཆན། ནོར་འཁྲུལ་ཡོད་ན་མེད་ཁུལ་གྱི་ཟུར་ཟའི་ཚིག་
ཡིན་པར་སྙམ།)དམར་པོའི་སྲིད་གཞུང་ལ་རྒོལ་རྡུང་བྱེད། འདི་ལྟར་དཔྱད་བརྗོད་སྤེལ་
བ་སའོ་ཝི་ཐི་མཉམ་སྦྲེལ་གྱིས་སྔར་རྒྱུན་བྱེད་སྟངས་ཀྱི་ཚད་གཞི་དང་བསྡུར་ན། ཆབ་
སྲིད་ཐོག་བློ་ཡུལ་དུ་མི་ཤོང་བའི་སྤོབས་པ་ཆེན་པོ་ཞིག་ལ་ངོས་འཛིན་བྱེད་ཆོག འོན་ཀྱང་།
མི་དམངས་ཀྱི་ལ་རྒྱ་མུ་མཐུད་འཕར་པ་དང༌། དེ་ལྟར་བྱེད་ཆོག་པ་བྱུང བ་ནིསྲིད་བྱུས་
གུ་ཡངས་ཐོབ་པའི་ཟོལ་ཅིག་ཡིན། ཚོགས་པ་དང་སྒྲིག་འཛུགས་གཞན་དག་ཚོས་ཀྱང་།
ཐབས་ལམ་དེ་རིགས་ལ་དཔེ་བླངས་ནས། ལཱ་ཐི་ཝི་ཡའི་དམར་ཤོག་ཚོགས་པས་རང་
དབང་དམངས་གཙོ་ཅན་དུ་འགྱུར་བར་བཀག་འགོག་བྱེད་པའི་བསམ་ངན་འཆང་བ་ལ་
ཁ་གཏད་བཅག
དོན་རྐྱེན་བློ་བུར་བ་འདི་དག་གིས། དོན་དག་གཞན་དག་ཀྱང་ཁ་ཕྱེས་ཤིང་།
དེ་ནི་ལཱ་ཐི་ཝི་ཡའི་སྐད་ཡིག་དང་རིག་གཞུང་ལ་མཐོང་ཆུང་བྱེད་པ་དང༌། ལཱ་ཐི་ཝི་ཡའི་
ནང་མི་སེར་ཕོན་ཆེ་གནས་སྤོར་བྱེད་པ་བཅས་མཚམས་འཇོག་དགོས་རྒྱུ་དང༌། ཧི་ཐི་
ལི་དང་སི་ཊར་ལིན་གཉིས་ཀྱིས་གསང་བའི་གྲོས་ཆོད་(དེའི་མཚོན་དོན་ནི་ལཱ་ཐི་ཝི་ཡ་རང་
བཙན་སླར་གསོ་བྱེད་རྒྱུ་ཡིན།)བཞག་པ་མེད་པར་བཟོ་དགོས་པ་སོགས་སྤོབས་པ་ཆེ་བའི་
གླེང་སློང་སྔར་ལས་མང་པ་བྱུང༌། གཞན་ཡང་དེ་ལས་ལྷག་པའི་ཞིབ་ཕྲའི་རེ་འདུན་བཏོན་
པ་དཔེར་ན། དམིགས་བསལ་ཡིག་ཚགས་ཁག་(བཀག་སྡོམ་བྱས་པའི་རྩོམ་རིག་སྐོར་གྱི་
བརྩམས་ཆོས་དང་དཔེ་མཛོད་ཁང་།) ལྟ་ཀློག་ཆོག་རྒྱུ་དང་། དམར་པོའི་སྲིད་གཞུང་གིས་
ཐག་གཅོད་བྱས་པའི་གཞུང་སྲིད་འཛིན་སྐྱོང་གི་བཀའ་རྒྱ་ཕྱིར་འཐེན་ནམ་རྩིས་མེད་གཏོང་
རྒྱུ། རྩ་ཁྲིམས་ཀྱི་དོན་ཚན་ཆེ་ཕྲ་བསྐྱར་བཅོས་གནང་རྒྱུ། བཅའ་ཁྲིམས་ལེགས་བཅོས་
ཀྱིས་གཏན་འབེབས་བྱ་རྒྱུ། ཁོར་ཡུག་གཏོར་བཅོམ་མམ་སྤྱི་ཚོགས་འཛུགས་སྐྲུན་བྱེད་
པའི་འཆར་གཞི་སོགས་མཚམས་འཇོག་དགོས་པའི་རེ་འདུན་བཏོན། ཡང་མཚམས་
རེར་སྲིད་གཞུང་གིས་མི་དམངས་ལ་ཐོབ་པའི་རང་དབང་བཙན་འཕྲོག་བྱེད་སྐབས། མི་
མང་པོས་ངོ་རྒོལ་བྱས་པ་ལ་བརྟེན་ནས་ཟིང་ཆ་སློང་གི་ཡོད།
ངོ་རྒོལ་ངེས་ཅན་གནང་ཆེད་དམ། ཡང་ན་གསར་སྤེལ་རང་བཞིན་གྱི་ལས་
ཀ་ཞིག་བསྒྲུབ་ཆེད། མི་གྲངས་སྟོང་ཕྲག་དུ་མའི་མཚན་རྟགས་སྡུད་རུབ་བྱས་ཤིང་། ལས་
འགུལ་ཁ་ཤས་ལ་མི་གྲངས་ས་ཡ་ལྷག་གི་མཚན་རྟགས་འཁོད་ཐུབ་པ་བྱུང༌། དཔེར་ན།
༡༩༨༨ ལོའི་ཕྱི་ཟླ་༡༢ པར། སའོ་ཝི་ཐི་མཉམ་སྦྲེལ་གྱི་རྩ་ཁྲིམས་ནང་གི་མཐོང་ཆུང་
རང་བཞིན་གྱི་དོན་ཚན་ཁག་བཟོ་བཅོས་བརྒྱག་དགོས་པའི་སྐོར་དང༌། ༡༩༩༠ ལོར།
གྷབ་པྲཱ་ཆི་ཧྥུ་ལགས་ཀྱིས་བཏོན་པའི་སྲིད་འཛིན་ས་ཁུལ་མཉམ་སྦྲེལ་གྱི་ཆིངས་དོན་(Union
treaty)གསར་པའི་སྐོར་སོགས་ལ་སྤྱི་འབངས་ཀྱི་བསམ་ཚུལ་མ་བརྗོད་པ་གཅིག་ཀྱང་མེད།
དེ་སྔ་སའོ་ཝི་ཐི་མཉམ་སྦྲེལ་གྱི་གསང་བའི་ཉེན་རྟོག་པ་དང་། ཉེན་རྟོག་པ་ཕལ་
བས་འགྲོ་བའི་མིའི་ཐོབ་ཐང་གདལ་བཤིག་གཏོང་བའི་བྱ་སྤྱོད་དེ། ད་ཡིན་ན་ཟིང་འཁྲུག་
ཞི་འཇགས་གཏོང་བར་དེ་ཙམ་གྱིས་ཕན་ནུས་ལྡན་མེད།(སེམས་ཤུགས་ཅན་གྱི་མི་སྣ་དེ་དག་
གི་ཐོག་ལ་སྐབས་རེར་སྤྱིར་བཏང་གི་ཉེན་རྟོག་པ་དང་། དམག་དཔུང་གིས་དྲག་སྤྱོད་བཀོལ་ན་
ཡང་།) ཆབ་སྲིད་ཐོག་སེམས་ཤུགས་ཆེན་པོ་ཡོད་པའི་མི་སྣ་ལོ་གཞོན་མའོ་ཌི་རི་་་་་ལུའུ་
ཇན་སིའི་(Modris Lujans)ལག་ཏུ། ལཱ་ཐི་ཝི་ཡའི་དམར་པོའི་སྲིད་དབང་གི་དཔོན་
རིགས་གཙོ་བོ་དེ་ཚོ་ནི། ཀན་གྷར་སི་(Kangars)ཞེས་ཤུགས་ལ་རྒྱལ་ཚོང་བ་ཡིན་
པའི་དྲིལ་བསྒྲགས་ཡིག་ཆ་ཐོགས་པས། མའོ་སི་ཁོ་སྲིད་གཞུང་གིས་དྲག་གནོན་བྱེད་པར་
ངོ་རྒོལ་མཐའ་གཅིག་ཏུ་བྱ་རྒྱུ་སེམས་ཐག་གཙང་བཅད་ཡིན་པ་གསལ་པོར་མཚོན་ཡོད།
སྲིད་གཞུང་གིས་དྲིལ་བསྒྲགས་ཡིག་ཆ་དེ་ལ་སའོ་ཝི་ཐི་མཉམ་སྦྲེལ་ལ་ངོ་རྒོལ་དང་། སྐུར་
འདེབས་ཀྱི་རང་བཞིན་ལྡན་པའི་འཆལ་སྤྱོད་དུ་བརྩིས་ནས། ལུའུ་ཇན་སི་འཛིན་བཟུང་
བྱས། ཆབ་སྲིད་ཐོག་སེམས་ཤུགས་ཡོད་པ་དེ་ཚོས། མ་འོངས་པར་སྲིད་གཞུང་ལ་འཐབ་
རྩོད་བྱེད་སྐབས་བྱ་སྤྱོད་དེ་རིགས་མིག་དཔེ་ལྟ་བུ་ཆགས་ཚེ། བག་ཆགས་ངན་པ་ཐེབ་
པར་དགོངས་ནས། འཛིན་བཟུང་བྱས་པའི་མི་དེ་གློད་གྲོལ་ཡོངས་ཐབས་སུ། སྔར་དང་
མ་འདྲ་བར་ལས་འགུལ་རྒྱ་ཆེན་པོ་སྤེལ། ཁོ་ཚོས་ངོ་རྒོལ་བྱེད་རྒྱུ་ཐལ་དྲགས་ན། སྲིད་
གཞུང་གིས་གོ་སྐབས་དེ་དང་བསྟུན་ནས་སྔར་དབང་ཤུགས་ཅུང་ཟད་ཤོར་བ་རྣམས་ཀྱང་
ཕྱིར་སླར་གསོ་བྱེད་པའི་སྐུལ་མ་ཐེབ་པར་དགོངས་ནས། མཚན་རྟགས་སྡུད་རུབ་བྱེད་
པ་དང༌། གྲོས་ཆོད་འཇོག་པ། རྒོལ་ཡིག་འབྲི་བ་སོགས་ཀྱི་ལས་འགུལ་སྤེལ། ལས་
འགུལ་འདི་བཞིན་རིམ་གྱིས་ཡར་རྒྱས་སུ་ཕྱིན་ཏེ། ལཱ་ཐི་ཝི་ཡའི་མི་རྣམས་ཀྱིས། ཕི་
ཁའེ་ཊིན་(Picketing) ཞེས་འབོད་ཅིང་། ཁོ་ཚོས་ལག་ཏུ་དར་ཆ་དང༌། འཕྲེད་དར་
སོགས་ཐོགས་ཏེ། ངོ་རྒོལ་ལམ་ཞུ་འབོད་བྱེད་པའི་ཐབས་ལམ་གསར་པ་ཞིག་གི་སྒང་
ལ་ཕྱིན། མའོ་ཌི་རི་་་་་ལུའུ་ཇན་སི་སྲུང་སྐྱོབ་བྱེད་སྐབས། རྣམ་པ་འདི་རིགས་ཐེངས་
དང་པོར་བེད་སྤྱོད་གནང་ཞིང་། རྣམ་པ་འདི་ཉིད་ཕྱིས་ཀྱི་ཆབ་སྲིད་ལས་འགུལ་ནང་བེད་
སྤྱོད་ཆེས་ཆེ་བ་ཞིག་ཏུ་གྱུར།
དམར་ཤོག་ཚོགས་པའི་སྲིད་གཞུང་ལ་རྒྱབ་ཕྱི་རྒྱག་རྒྱུའི་འདོད་པ་མེད་སྟབས།
ཉེན་རྟོག་པ་བཏང་ནས་ལག་ཏུ་རེ་འབོད་དང་ངོ་རྒོལ་གྱི་དར་བྱང་ཐོགས་པའི་ཞི་བའི་ཁྲོམ་
སྐོར་བ་རྣམས་འཛིན་བཟུང་གིས་བཅར་རྡུང་བྱས་པ་མ་ཟད། རྒྱབ་སྐྱོར་གྱིས་མཚན་རྟགས་
སྡུད་མཁན་རྣམས་ལའང་གོང་ལྟར་བཅར་རྡུང་བྱེད་ཀྱི་ཡོད། ལུའུ་ཇན་སི་ལ་དྲག་སྤྱོད་
དང༌། སའོ་ཝི་ཐི་མཉམ་སྦྲེལ་གྱི་རྒྱལ་ཁབ་དང་སྤྱི་ཚོགས་ཀྱི་སྒྲིག་སྲོལ་བཅས་ལ་སྐུར་བ་
བཏབ་པའི་ཉེས་མིང་འོག་ཁྲིམས་གཏུགས་བྱས།
ཁྲིམས་གཏུགས་བྱེད་པའི་ཉིན་དེར། ཁྲིམས་ཁང་གི་ཐོག་ཁང་ཆེན་མོ་ཡོངས་
སུ་རྫོགས་པར་བརྡ་ཁྱབ་ཀྱིས་མཛེས་རྒྱན་སྤྲས་འདུག དེ་ནི་ཆབ་སྲིད་དོན་གཉེར་བ་རྣམས་
ཀྱིས། ཁྲིམས་ཁང་གི་ཐོག་ཁང་ཆེན་མོར་ཚོན་རྩི་བྱུག་ཆེད་སྐས་འཛེག་བཟོས་པའི་གོ་
སྐབས་བེད་སྤྱོད་བྱས་ཏེ། ཁྲིམས་ཁང་གི་ཐོག་ཁང་ཆེན་མོའི་ཕྱིའི་རྩིགས་ངོས་ཡོངས་ལ་
བརྡ་ཁྱབ་སྦྱར་བ་ཞིག་རེད། ཡང་ཉིན་དེར་མི་འབོར་ཆེན་ཞིག་ཁྲིམས་ཁང་ཕྱི་རོལ་དུ་
འཛོམས་ཤིང་། (ཁྲིམས་ཁང་ནང་ལོགས་སུ་མི་ཉུང་ཤས་ཤིག་མ་གཏོགས་འགྲོ་ཐུབ་ཀྱི་
མེད།)ལག་ཏུ་བརྡ་ཁྱབ་ཐོགས་ཏེ་ལུའུ་ཇན་སི་ལ་ཁྲིམས་གཏུགས་བྱས་པ་ཕྱིར་འཐེན་དང་།
ཁོང་ཉིད་གློད་གྲོལ་ཡོང་བའི་རེ་འདུན་བཏོན། བརྡ་ཁྱབ་ཁག་ཅིག་ནི། ཕྱི་ཟླ་༦ ཚེས་
༡༤ ཉིན་ལུའུ་ཇན་སིས་ཁྱེར་བའི་བརྡ་ཁྱབ་དེའི་འདྲ་བཤུས་ཡིན་ཞིང་། དེས་ཅི་ཞིག་
མཚོན་གྱི་ཡོད་ཅེ་ན། ཁྲིམས་ཁང་གི་མཐའ་སྐོར་མཁན་རྣམས་ཀྱང་གཞུང་ནས་འཛིན་
བཟུང་བྱེད་དགོས་པའི་རྣམ་འགྱུར་བསྟན་ཞིང༌། གཞུང་ལ་འགྲན་ཟླ་སློང་བ་གསལ་བོ་
ཡིན། ཚོགས་སྡེ་འདྲ་མིན་གྱིས། མངོན་སུམ་དུ་རྒྱབ་སྐྱོར་གནང་མཁན་གྱི་མི་གསུམ་
བསྐོ་བཞག་གིས་ལུའུ་ཇན་སི་ལ་དག་འབུད་བྱས་པས། མཐའ་མ་དེར་ཁྲིམས་ཐོག་ནས་
ཁོང་ལ་ནག་ཉེས་ཇི་ཡང་མེད་པར་གློད་གྲོལ་བཏང༌། འདི་ནི་ལམ་ལུགས་དེ་ལ་ཁ་གཏད་
གཅོག་པའི་ངོ་རྒོལ་ཐེངས་དང་པོ་ཡིན་ཞིང་། བསྙོན་དུ་མེད་པའི་གྲུབ་འབྲས་ཀྱང་ཐོབ་
ཡོད།
གཞི་རིམ་གྱི་ཚོགས་པ།
འབངས་དང་མི་སེར་གྱིས་ལས་འགུལ་དྲག་ཏུ་སྤེལ་བ་ལ་བརྟེན་ནས་ཆབ་སྲིད་
ཚོགས་པ་འདྲ་མིན་མང་པོ་ཞིག་ཀྱང་གསར་དུ་དབུ་བརྙེས། དེ་དག་གི་ནང་ནས་སྟོབས་
ཤུགས་ཆེ་ཤོས་དང་བག་ཆགས་ཟབ་མོ་འཇོག་ཐུབ་མཁན་ནི། ལཱ་ཐི་ཝི་ཡའི་མི་རིགས་
རང་བཙན་ལས་འགུལ་ཚོགས་པ་(NIML)དང་། ལཱ་ཐི་ཝི་ཡའི་མི་དམངས་དཔུང་ཁག་
(PFL)ཟེར་བ་བཅས་ཡིན།
NIML ཞེས་པའི་སྐོང་ཡིག་གི་དོན་ངོ་མ་ནི། (Latvijas Naccionalas
neatkaribasKustiba) ཞེས་པ་ཡིན་ཞིང༌། དེ་ནི་༡༩༨༨ ལོའི་དབྱར་ཀར། མངོན་
སུམ་དུ་དམར་ཤོག་ཚོགས་པར་ཁ་གཏད་གཅོག་འདོད་ཡོད་པའི་སེམས་ཤུགས་ཅན་གྱི་
མི་སྣ་ཁག་ཅིག་གིས་གསར་དུ་བཙུགས་ཤིང༌། ཚོགས་པ་དེ་ཉིད་འགོ་བཙུགས་མ་ཐག་
ནས། ལཱ་ཐི་ཝི་ཡ་རང་བཙན་གཙང་མ་ཡིན་པའི་ལྟ་ཚུལ་བཟུང་། སྔར་ཡིན་ན་འདི་ནི་
བཙོན་ཁང་དུ་འགྲོ་བའི་ལམ་ཁ་ཞིག་ཡིན། འོན་ཀྱང༌། སྐབས་དེ་ལའང་ཉེན་ཁ་ཅན་
ཞིག་ཡིན། ལཱ་ཐི་ཝི་ཡའི་མི་རིགས་རང་བཙན་ལས་འགུལ་ཚོགས་པ་སྙན་གྲགས་ཆེ་ནའང་།
ཚོགས་མིའི་མི་འབོར་འཕེལ་རྒྱས་སུ་འགྲོ་བ་རིམ་གྱིས་དལ་དུ་ཕྱིན། ༡༩༨༩ ལོའི་དཔྱིད་
ཀར་སླེབས་སྐབས། མི་གྲངས་ཆིག་ཁྲི་ཆིག་སྟོང་ཙམ་ལས་མེད། དངོས་གནས་བཤད་
ན་རྒྱབ་སྐྱོར་གནང་མཁན་དང་། གདུང་སེམས་མཉམ་སྐྱེད་གནང་མཁན་མང་པོ་ཞིག་
ཡོད་ཀྱང༌། དེ་དག་ཚོགས་པ་དེའི་ནང་ཞུགས་རྒྱུ་ཞེད་སྣང་སྐྱེ་བཞིན་ཡོད། ཡང་ཁག་
འགའ་ཤས་ཞིག་གིས། NIML ཚོགས་པའི་འགོ་ལས་ཡོངས་ཀྱི་བྱ་སྤྱོད་ཐལ་དྲགས་
པས། དོན་དངོས་དང་མི་མཐུན་པའི་སྟོང་སེམས་བཅངས་མཁན་དུ་འདོད། དེ་ལྟ་ནའང་།
དེའི་དཔའ་ངར་དང་ལྡན་པའི་རྣམ་འགྱུར་གྱིས། བག་ཆགས་ཧ་ཅང་གིས་གཏིང་ཟབ་
འཇོག་ཐུབ་པ་བྱུང༌།
༡༩༨༩ ལོའི་ཕྱི་ཟླ་༢ པར། གཙོ་ཆེ་བ་ཨུ་རུ་སུའི་མི་ཡིན་པའི་གུང་ཁྲན་
རིང་ལུགས་པས། NIML. ཚོགས་པ་ཁྲིམས་འགལ་དུ་བརྩིས་ནས་རྒོལ་རྡུང་དྲག་པོ་བཏང་
ཞིང་། ཚོགས་པ་དེའི་ལས་འགུལ་མཐའ་དག་མཚམས་འཇོག་དགོས་པའི་རེ་བ་བཏོན་
ཡོད། ལཱ་ཐི་ཝི་ཡའི་སའོ་ཝི་ཐི་མཉམ་སྦྲེལ་གྱི་ཆེས་མཐོའི་དབང་འཛིན་པ་དང་། རང་
བཙན་ལས་འགུལ་ཚོགས་པའི་འགོ་ཁྲིད་མི་སྣ་བཅས་ནས། རླུང་འཕྲིན་ཐོག་NIML ཚོགས་
པའི་དམིགས་ཡུལ་སྐོར་ལ་མངོན་གསལ་དོད་པོའི་སྒོ་ནས་རྩོད་གླེང་བྱས་པས། རང་བཙན་
ལས་འགུལ་ཚོགས་པའི་སྐུ་ཚབ་རྣམས་ལ་ཐབས་མཁས་པོའི་ངང་རྒྱལ་ཁ་ཐོབ། ༡༩༨༩
ལོའི་ཕྱི་ཟླ་༥ པར། NIML་ཚོགས་པའི་ཚོགས་ཆེན་ཐེངས་གཉིས་པའི་སྐབས། རྒྱལ་
ཁ་དེ་ཐོབ་པ་ལ་བརྟེན་ནས་སྟོབས་ཤུགས་སྔར་བས་རྒྱས་ཤིང༌། རྒྱ་ཆེ་མང་ཚོགས་ཀྱི་རྒྱབ་
སྐྱོར་ཐོབ་པ་མ་ཟད། དེ་ལས་ཆེ་བའི་མི་དམངས་ཚོགས་པའི་དཔུང་ཁག་གིས་ཀྱང་། རང་
བཙན་སྐོར་ཁོ་ཚོའི་རྩ་དོན་དུ་འཁོད།
ལཱ་ཐི་ཝི་ཡའི་མི་དམངས་དཔུང་ཁག་(PFL:Latvijas Tautas fronte) ནི།
༡༩༨༨ ལོའི་ཕྱི་ཟླ་༡༠ པར། རྒྱལ་ཡོངས་ཀྱི་རྒྱབ་སྐྱོར་ཚོགས་སྡེ་ཁག་གི་འཐུས་མི་
ནས་གསར་འཛུགས་གནང་ཞིང་། དེའི་འགན་འཛིན་ལྷན་ཚོགས་ནི། དཔེར་ན་སློབ་
དཔོན་ཆེན་མོ་དང༌། རྩོམ་པ་པོ། གསར་འགོད་པ། ཡང་ན་གཞུང་དང་ལྟ་བ་ལོག་
པར་འཛིན་མཁན་དང་། སྡུག་སྦྱོང་མནར་གཅོད་མྱོང་གནང་མཁན་གྱི་མི་སྣ་ཁག་ཅིག་
མཉམ་རུབ་ཀྱིས་འོས་འདེམས་བྱས་པ་ལས་བྱུང་བ་ཞིག་རེད་འདུག ཅང་མ་འགོར་
བར་ཚོགས་པ་དེར་ཚོགས་མི་གྲངས་ཁྲི་ཚོ་༢༠ ལྷག་འདུས་ཤིང༌། མང་ཆེ་བ་ལཱ་ཐི་ཝི་
ཡའི་མི་ཡིན། འོན་ཀྱང་། དེའི་ནང་ལཱ་ཐི་ཝི་ཡར་གཏན་སྡོད་བྱེད་པའི་ཨུ་རུ་སུའི་མི་
ཡང་མི་ཉུང་བ་ཞིག་འདུས་ཡོད། ཁོ་ཚོ་ཚང་མས་ཚོགས་པ་དེ་ནི་དམར་ཤོག་ཚོགས་པར་
ཁ་གཏད་གཅོག་མཁན་ཞིག་དང་། ཉིང་ལག་རྒྱས་པའི་ཆབ་སྲིད་ཀྱི་སྟོབས་ཤུགས་ཤིག་
ལ་ཡིད་ཆེས་དང་ངོས་འཛིན་བྱེད་ཀྱི་ཡོད། ལཱ་ཐི་ཝི་ཡའི་མི་དམངས་དཔུང་ཁག་(PFL)
ཐོག་མར་འགོ་འཛུགས་བྱེད་སྐབས། རང་བཙན་སྐོར་ཁོ་ཚོའི་དམིགས་ཡུལ་ནང་བཞག་
མེད་ལ། ཁོ་ཚོས་གྷབ་པཱ་ཆི་ཧྥ་ལགས་ཀྱི་བསྐྱར་གསོའི་གནས་ལུགས་དེ་གཞི་ལ་བཞག་
ཐོག སའོ་ཝི་ཐི་མཉམ་སྦྲེལ་གྱི་སྒྲོམ་གཞི་དེའི་འོག རྒྱལ་ཁབ་ཀྱི་ཁེ་ཕན་བསྒྲུབ་པའི་ལྟ་
ཚུལ་བཟུང་ཡོད། ༡༩༨༩ ལོའི་ཕྱི་ཟླ་༥ པར་སླེབས་སྐབས། ལཱ་ཐི་ཝི་ཡའི་མི་རིགས་
རང་བཙན་ལས་འགུལ་ཚོགས་པའི་གནོན་ཤུགས་འོག PFLཚོགས་པས་གཞི་ནས་རང་
བཙན་རྒྱལ་ཁབ་གསར་འཛུགས་བྱེད་པར་གྲ་སྒྲིག་ཡོད་སྐོར་གྱི་བསམ་ཚུལ་བརྗོད་ཡོད།
PFL ཚོགས་པས་མཚན་རྟགས་བསྡུས་པ་དང༌། རྔམ་སྟོན་ཁྲོམ་སྐོར་གོ་སྒྲིག་
གནང་བ། གཞན་ཡང་གཞི་རྩའི་ལས་འགུལ་འདྲ་མིན་མང་པོ་ཞིག་སྤེལ་བའི་ནང༌། ཆེས་
བརྗིད་ཉམས་ལྡན་ཞིང་གཞི་རྒྱ་ཆེ་བ་ནི། བྷལ་ཐི་ཁི་མཚོ་ངོགས་རྒྱལ་ཁབ་ཀྱི་ལམ་ཁ་ཞེས་
པ་ཡིན་ཞིང་། དེ་ནི་༡༩༨༩ ལོའི་ཕྱི་ཟླ་༨ ཚེས་༢༣ ཉིན། ལཱ་ཐི་ཝི་ཡ་དང་ཨི་སི་ཐའོ་
ནི་ཡའི་མི་དམངས་དཔུང་ཁག་དང་། ལི་ཐའོ་ནི་ཡའི་རང་བཙན་ལས་འགུལ་ཚོགས་པ་
(Sajudis) བཅས་ཀྱིས་གོ་སྒྲིག་འོག མི་གྲངས་ས་ཡ་གཉིས་(༢༠༠༠༠༠༠) ལྷག་
གིས། ལག་པ་གཅིག་གིས་གཅིག་སྦྲེལ་ཏེ། མཚོ་ངོགས་རྒྱལ་ཁབ་གསུམ་གྱི་རྒྱལ་ས་ཐཱ་
ལིན་(Tallin)དང་། རི་གྷ།(Riga) ཝིལ་ནིའུ་སི་(Vilnius)བཅས་ཀྱི་མཐའ་བསྐོར་བ་
དེ་ཡིན། ལས་འགུལ་དེ་བརྒྱུད་འཛམ་གླིང་མི་དམངས་ལ། ད་དུང་ཡིན་ན་ཡང་ཧི་ཊར་
ལི་དང་། སི་ཊར་ལིན་གཉིས་ཀྱི་གསང་བའི་གྲོས་མོལ་གྱི་མཇུག་འབྲས་ངན་པ་ལྷག་ཡོད་
པར་གསལ་འདེབས་གནང་ཡོད། འདིས་སོ་སོའི་དམིགས་ཡུལ་འགྲུབ་པས་མ་ཚད། མའོ་
སི་ཁུའི་གཞུང་ལའང་ཁོང་ཁྲོ་ཆེན་པོ་བསླངས། དེར་བརྟེན། ཕྱི་ཟླ་༨ ཚེས་༢༦ ཉིན།
སའོ་ཝི་ཐི་མཉམ་སྦྲེལ་གྱི་དམར་ཤོག་ཚོགས་པའི་དབུས་འཐུས་མི་ལྷན་ཚོགས་CPSU
ནས། བྷལ་ཐི་ཁི་མཚོ་ངོགས་ཀྱི་སའོ་ཝི་ཐི་སྤྱི་མཐུན་རྒྱལ་ཁབ་ཀྱི་གནས་སྟངས་ཞེས་
པའི་བརྡ་ཁྱབ་ཅིག་སྤེལ་ཞིང་། དེའི་ནང་གལ་སྲིད་བྷལ་ཐི་ཁི་མཚོ་ངོགས་ཀྱི་རྒྱལ་ཁབ་
གསུམ་གྱི་དབུ་ཁྲིད་རྣམས་ནས། ཁོ་ཚོའི་དམིགས་ཡུལ་དེ་སྒྲུབ་པ་ཡིན་ན། དེའི་མཇུག་
འབྲས་ནི་མི་དམངས་ལ་གནོད་འཚེ་ཚབས་ཆེན་ཐེབས་རྒྱུ་དང༌། དེ་ལ་ལམ་ལྷོང་འབྱུང་
མིན་ཡང་ཐེ་ཚོམ་གྱི་གནས་སུ་གྱུར་ཅེས། བྷལ་ཐི་ཁི་མཚོ་ངོགས་རྒྱལ་ཁབ་ཀྱི་མི་དམངས་
ལ་འཇིགས་སྣང་ཡང་བསྐུལ་ཡོད།  རྒྱལ་ཁབ་གསུམ་གྱི་རྒྱལ་གཅེས་ལས་འགུལ་བ་
རྣམས་ནས། དེ་ནི་འཆར་གཞི་དང་ལྡན་པའི་སྒོ་ནས་རྩ་མེད་བཟོ་ཐབས་ཤིག་དང་། མི་
དམངས་ལ་འཇིགས་སྐུལ་བྱས་པར་འགྲེལ་བརྗོད་གནང༌། དེར་བརྟེན། ལཱ་ཐི་ཝི་ཡ་
དང་། རྒྱལ་ཁབ་གཞན་གཉིས་ཀྱི་ནང་། བརྡ་ཁྱབ་དེ་ལ་ངོ་རྒོལ་གྱི་ཏར་འཕྲིན་དང་འཕྲིན་
ཡིག་ཕུལ་བ་མ་ཟད། གྲོས་ཆོད་འཇོག་པ་དང༌། ཁྲོམ་སྐོར་བྱས་པ་སོགས་ངོ་རྒོལ་གྱི་
ལས་འགུལ་གྲངས་མེད་སྤེལ།
གཞི་རིམ་གྱི་མི་དམངས་དཔུང་ཁག་གི་ཡན་ལག་ཚོགས་པས། རྟག་ཏུ་རང་
བཙན་ལས་འགུལ་ཚོགས་པའམ། ཡང་ན་རྒྱལ་གཅེས་ཚོགས་པ་གཞན་དག་མཉམ། གྲོང་
ཁྱེར་དང་གྲོང་གསེབ་བཅས་སུ། ས་གནས་རང་བཞིན་གྱི་ལས་འགུལ་སྤེལ་བཞིན་ཡོད་
མོད། སྤྱིར་ཅུང་ཟད་ཐལ་སྤྱོད་ཆེ་བ་དང་གནད་ལ་ཕོག་པའི་ལས་འགུལ་ཚང་མ།
NIMLཚོགས་པ་དང༌། ཡང་ན་ཚོགས་སྡེ་ཅུང་ཆུང་བ་ཁག་ནས་སྤེལ་གྱི་ཡོད།
ལཱ་ཐི་ཝི་ཡའི་མི་དམངས་དཔུང་ཁག་གི་གྲོས་ཞིབ་ལྷན་ཚོགས་དང་འཐུས་མི་ལྷན་
ཚོགས་བཅས་ནས། ཁོང་ཚོའི་གཞི་རིམ་གྱི་ནུས་ཤུགས་ལ་བརྟེན་ནས། ལཱ་ཐི་ཝི་ཡའི་
ཆེས་མཐོའི་དམར་པོའི་སྲིད་དབང་གི་ཁྲིམས་བཟོའི་སྡེ་ཚན་ལགནོན་ཤུགས་སྤྲོད་ཀྱི་ཡོད།
དེར་བརྟེན། མི་དམངས་དཔུང་ཁག་གིས་འདོན་གནང་མཛད་པའི་ཁྲིམས་དོན། དཔེར་
ན། ལཱ་ཐི་ཝི་ཡའི་སྐད་ཡིག་གི་གནས་བབ་དང༌། ལཱ་ཐི་ཝི་ཡའི་ནང་མི་སེར་གནས་སྤོར་
གྱི་གྲངས་འབོར་ཉུང་དུ་གཏོང་བ་སོགས་ཚང་མ་ལག་ལེན་ཁེལ་ཐུབ་པ་བྱུང༌།
མི་དམངས་དཔུང་ཁག་གིས། ཡ་རབས་ཚད་ལྡན་གྱི་སྤྱི་ཚོགས་ཤིག་སླར་གསོ་
ཡོང་པར། ཆབ་སྲིད་དང་རིག་གཞུང་བཅོས་བསྒྱུར་གྱི་རྣམ་གྲངས་མང་པོ་ཞིག་སྤེལ་མྱོང་
ཡོད་ལ། དེ་དང་དེ་ལྟ་བུའི་ལས་འགུལ་མང་པོའི་ནང་ཞུགས་མྱོང་ཡང་ཡོད། དམར་
ཤོག་ཚོགས་པས་ཡུན་རིང་སྒོ་རྒྱག་ཏུ་བཅུག་པའི་ཆོས་ཚོགས་དང༌། ལྷ་ཁང་བཅས་སླར་
གསོ་བྱུང་བར་བརྟེན། མི་དམངས་དཔུང་ཁག་གི་རོགས་སྐྱོར་འོག ཆོས་ཚོགས་ནས་
ཧ་ཅང་འགྲོ་རྒྱུགས་ཆེ་བའི་གཟའ་ཉི་མའི་ཞོགས་པའི་གསར་ཤོག་(Svetdienas Rits)
ཅེས་པའི་ཆོས་ལུགས་ཀྱི་གསར་ཤོག་འདོན་སྤེལ་གནང་ཞིང༌། ཚོགས་པ་དེས་ད་དུང་
རིག་གཞུང་གི་མཐུན་ཚོགས་དང་། གྲངས་ཉུང་མི་རིགས་ཀྱི་སློབ་གྲྭ་སོགས་གསར་འཛུགས་
གནང༌། གོང་གསལ་འདི་དག་ནི་མི་དམངས་དཔུང་ཁག་གི་སྤེལ་བའི་ལས་འགུལ་ལས་
ཁ་ཤས་ཤིག་ཡིན།
མི་དམངས་དཔུང་ཁག་PFL དབུ་བརྙེས་པ་དེས། རྒྱལ་ཁབ་ནང་ལོགས་ཀྱི་
ཆབ་སྲིད་གནས་སྟངས་རྙོག་འཛིང་ཅན་དུ་གྱུར་བའི་ནུས་ཤུགས་ཐོན། ཕྱིས་སུ་ཚོགས་
པ་དེའི་འགོ་ཁྲིད་ཁ་ཤས་ཀྱིས་ངོས་ལེན་གནང་དོན་ལྟར་ན། PFL ཚོགས་པ་དབུ་བརྙེས་
པ་དེར་གཞུང་ཕྱོགས་ནས་ངོས་ལེན་གནང་ཡོད་པ་མ་ཟད། གཞུང་གི་བཀོད་བྱུས་འོག་
འགྲོ་བའི་སྒྲིག་འཛུགས་ཤིག་ཏུ་གྱུར་ནས། བཅོས་བསྒྱུར་གྱི་འཆར་གཞི་ལ་རམ་འདེགས་
ཞུ་རྒྱུ་དང༌། གཞི་རིམ་གྱི་ཚོགས་པ་ཁག་ལ་སྐུལ་སློང་གིས་ཁ་ཕྱོགས་བཟང་བོ་ཞིག་ལ་
འགྲོ་ཕྱིར། ཚད་ངེས་ཅན་ཞིག་གི་ཐོག་ནས་ཞུས་ན། དམར་ཤོག་ཚོགས་པའི་བཅོས་
བསྒྱུར་ལ་དགའ་བའི་དཔོན་རིགས་ཚོས་སྟངས་འཛིན་བྱེད་ཀྱི་ཡོད། དོན་ངོ་མར་ཁོ་ཚོས་
དེ་ལྟར་བྱེད་དགོས་པའི་རྒྱུ་མཚན་ནི། ཁ་གཏད་སྟོབས་ཤུགས་ཀྱི་དགྲ་འཛིན་བསམ་པ་
མངོན་དུ་གྱུར་བ་ལ་བརྟེན་ནས་རང་བཞིན་གྱིས་བྱུང་བ་ཞིག་ཡིན། PFL ཚོགས་པ་
དབུ་བརྙེས་རྗེས། གསལ་བོར་མཐོང་ཐུབ་པ་ཞིག་ལ། ཚོགས་པ་དེར་སྲིད་གཞུང་གི་
ལག་ཆ་བྱེད་རྒྱུའི་འདོད་པ་མེད་ཁར། མཐའ་གཅིག་ཏུ་སྲིད་གཞུང་ལ་ཁ་གཏད་གཅོག་
མཁན་ཞིག་ཏུ་གྱུར་བ་མ་ཟད། ཚོགས་པ་དེས་སྔར་ལས་ལྷག་པའི་ཐལ་སྤྱོད་ཀྱི་ལྟ་བ་བཟུང་
ཞིང་། སྲིང་གཞུང་གིས་ངོས་ལེན་ཡོད་པའི་ཚད་གཞི་ལས་བརྒལ་ཏེ། ཐལ་ཆ་ཆེ་བའི་
བྱ་སྤྱོད་སྤེལ་བར་མི་དམངས་ལ་སློབ་སྟོན་བྱས།
མི་དམངས་དཔུང་ཁག་གིས་ད་དུང་ཁོ་ཚོའི་ཚོགས་པའི་མིང་ཐོག་ནས་བྱ་སྤྱོད་
སྤེལ་མཁན་གྱི་མི་དེ་དག་ལ་སྲུང་སྐྱོབ་བྱེད་ཅིང༌། དམར་པོའི་སྲིད་གཞུང་གིས་མི་དམངས་
དཔུང་ཁག་ནི་ཁྲིམས་མཐུན་གྱི་ཚོགས་པ་ཞིག་ཏུ་བརྩི་བ་ལས། NIML ཚོགས་པ་ཚུད་
པའི་ཚོགས་པ་གཞན་ཅུང་ཟད་ཆུང་བ་དང་། ཡང་ན་ཐལ་ཆ་ཆེ་རིགས་ཀྱི་ཚོགས་མི་རྣམས་
རྟག་ཏུ་ཉེན་ཁའི་འོག་ཚུད་པ་དཔེར་ན། ཁོ་ཚོ་ཉེན་རྟོག་པས་དྲག་གནོན་དང༌། འཁོན་
ལན་སློག་པའི་ཉེན་ཁ་སོགས་བརྒྱུད་དགོས་པ་ཡིན།
ཡིན་ན་ཡང་། PFL ཚོགས་པ་དབུ་བརྙེས་པ་དེ་ལ་ངན་ཕྱོགས་ཀྱི་ཆ་ཞིག་
ཀྱང་མཆིས་ཏེ། ཚོགས་པ་དེས་མིའི་སེམས་ཁམས་ལ་མི་དམངས་མི་རེ་ངོ་རེའི་ངོས་ནས་
འགན་དབང་ཞིག་ཁུར་རྒྱུའི་བསམ་བློ་དེ་ཇེ་ཉུང་ལ་སོང་དུ་བཅུག་ཡོད། དེ་ཡང་མི་དམངས་
རང་ངོས་ནས་ཐག་གཅོད་བྱ་རྒྱུའི་ནུས་ཤུགས། ཚོགས་པའི་དབུ་ཁྲིད་རིམ་པ་ལ་མངགས་
བཅོལ་བྱས་པ་ཞིག་ཀྱང་རེད་འདུག གཞན་ཡང་མི་རྣམས་ཀྱིས་རྟག་པར་དོ་སྣང་བྱེད་
ཡུལ་གཙོ་བོ་དེ་PFL ཚོགས་པ་ཁོ་ནར་སོང་སྟབས། ཚོགས་སྡེ་ཆུང་ཙག་རིགས་དང༌།
མི་སྒེར་བ་སོགས་ཀྱི་རང་ངོས་ཀྱི་ནུས་པའི་རང་བཞིན་ཉམས་རྒུད་དུ་སོང་སྟེ། མང་ཚོགས་
ཁྲོད་གོ་མེད་ཚོར་མེད་དུ་གྱུར་འདུག ཚོགས་པ་དེའི་ཚོགས་མི་གྲོས་མོལ་ནང་དངོས་སུ་
ཞུགས་ཏེ། དོན་དག་ཅིག་འགྲིག་ཐབས་བྱེད་པའི་སྐབས། ཚོགས་པའི་དབུ་ཁྲིད་རྣམས་
ལ་དམར་ཤོག་ཚོགས་པས་བཀའ་གང་བཏང་བ་དེས། བག་ཆགས་ངེས་ཅན་ཞིག་ཐེབ་
ཀྱི་ཡོད། དཔེར་ན། གནད་འགག་ཅན་གྱི་འཆར་གཞི་གསར་པ་དང་། ཆབ་སྲིད་པ་
བཅས་ལ་གཉའ་གནོན་ཕོག་པ་དང༌། ཡང་ན་རྒྱལ་གཅེས་དང་། མདུན་མཆོང་། བཅོས་
བསྒྱུར་མཁན་མིན་ན་ཡིན་ཁུལ་བྱེད་པའི་ལྐོག་ཟ་རུལ་སུངས་ཅན་གྱི་དམར་ཤོག་ཚོགས་
པའི་དཔོན་རིགས་ཚོའི་སྙན་གྲགས་རྒྱས་པར་གཞོགས་འདེགས་བྱས་ཡོད།
གྲོང་ཁྱེར་ཡུལ་མིའི་ལས་འགུལ།
༡༩༨༩ ལོའི་ལོ་འགོར། གྲོང་ཁྱེར་ཡུལ་མིའི་ལས་འགལ་ཞེས་འབོད་པའི་མི་
སེར་གྱི་ལས་འགུལ་གསར་པ་ཞིག་གི་འགོ་བཙུགས། ལཱ་ཐི་ཝི་ཡའི་གྲོང་ཁྱེར་ཡུལ་མིའི་
ལས་འགུལ་དེ། ཨི་སི་ཐའོ་ནི་ཡའི་བསམ་བློའི་ལྟ་བ་ཞིག་ལ་རིགས་བསྒྲེས་ཏེ། རྒྱལ་
ཁབ་ནང་ལོགས་ཀྱི་མི་སེར་ཁྲིམས་མཐུན་ཡིན་པ་ཚང་མ་དེབ་སྐྱེལ་བྱེད་པའི་འཆར་གཞི་
བཟོས་ཤིང་། མི་འདི་དག་ནི་བཙན་བཟུང་མ་བྱས་པའི་སྔོན། ལཱ་ཐི་ཝི་ཡའི་གྲོང་ཁྱེར་
ཡུལ་མིའི་ཐོབ་ཐང་ཡོད་མཁན་དང༌། ཁོང་ཚོའི་བུ་རབས་ཚ་རྒྱུད་ཤ་སྟག་ཡིན། ཡང་
བཙན་བཟུང་བྱས་པའི་རྗེས་སུ་ས་ཁུལ་དེར་ཡོང་ཞིང་། ལཱ་ཐི་ཝི་ཡའི་གྲོང་ཁྱེར་ཡུལ་མིའི་
ཐོབ་ཐང་རག་འདོད་ཡོད་མཁན་རྣམས་ལ། གྲོང་ཁྱེར་ཡུལ་མིའི་ཐོབ་ཐང་སྤྲོད་རྒྱུའི་གཞུག་
སྣོན་མི་སྣའི་ཁོངས་སུ་ཐོ་འགོད་དེབ་སྐྱེལ་བྱེད་དུ་བཅུག་ཡོད། འདི་ལྟར་བྱས་པས་ལཱ་
ཐི་ཝི་ཡའི་རང་བཙན་སྐོར་ལ། ལྷག་བསམ་ཟོལ་མེད་ཀྱིས་རྒྱབ་སྐྱོར་བྱེད་པ་མཚོན་ཡོད།
རྒྱལ་ཁབ་དེའི་མི་སེར་ཡིན་པའི་ལག་ཁྱེར་ཐོབ་ཕྱིར། ངེས་པར་དུ་དེབ་སྐྱེལ་བྱེད་དགོས་
པར་འདོད་ལ། དེས་ཕྱིར་འབུད་དང༌། གནས་སྤོར་བྱེད་རྒྱུའི་ཉེན་ཁ་མེད་པར་བཟོ་བ་
མ་ཟད། དེ་ལ་ཨུ་རུ་སུ་དང་ས་ཆ་གཞན་ནས་མི་སེར་ཕོན་ཆེ་གནས་སྤོར་བྱེད་པ་། ་ཐོར་
དུ་གཏོང་བའི་ནུས་པ་ཞིག་ཀྱང་ལྡན་ཡོད། དེབ་སྐྱེལ་བྱས་པའི་དམིགས་ཡུལ་གཞན་ཞིག་
ནི། གྲོང་ཁྱེར་ཡུལ་མིའི་གྲོས་ཚོགས་ཞེས་ལཱ་ཐི་ཝི་ཡའི་གྲོང་ཁྱེར་ཡུལ་མིའི་འཐུས་
འོས་འདེམས་བྱེད་པ་དང་། ས་གནས་རང་བཞིན་གྱི་གྲོང་ཁྱེར་ཡུལ་མིའི་འཐུས་མི་ལྷན་
ཚོགས་རྩ་འཛུགས་ཀྱིས། གྲོང་ཁྱེར་ཡུལ་མིའི་ཁེ་དབང་སྲུང་སྐྱོང་དང་། ཁོང་ཚོའི་བྱ་
སྤྱོད་ཚད་སྙོམ་པོ་ཡོང་བ་བྱེད་ཀྱི་ཡོད།
དེབ་སྐྱེལ་གྱི་ལས་ཀ་བྱེད་མཁན་ཕལ་ཆེ་བ་ནི། ལཱ་ཐི་ཝི་ཡའི་རང་བཙན་ལས་
འགུལ་ཚོགས་པའི་ལས་བྱེད་དང༌། PFL ཚོགས་པའི་ལས་བྱེད་བཅས་ཡིན། ཁོང་
ཚོས་དུས་ཚོད་སྟོང་བ་ནམ་ཡོད་ལ། རྒྱལ་ཡོངས་གང་ས་གང་གི་ཁྱིམ་ཚང་རེ་རེའི་སྒོ་
འགྲམ་དུ་སོང་ནས། ཆོས་ཚོགས་དང༌། སྤྱི་ཁང་། སློབ་གྲྭ། མི་སྒེར་བའི་སྡོད་ཁང་
སོགས་བེད་སྤྱོད་ཀྱིས། མི་དམངས་ལ་དེབ་སྐྱེལ་བྱེད་ཀྱི་ཡོད། ལཱ་ཐི་ཝི་ཡའི་ཆེས་མཐོའི་
དམར་ཤོག་ཚོགས་པའི་འཐུས་མི་ལྷན་ཚོགས་ཀྱིས། དེབ་སྐྱེལ་བྱེད་པའི་ལས་རིམ་དེ་
ནི་ཁྲིམས་འགལ་དུ་བརྩིས། མི་དམངས་དཔུང་ཁག་གི་དབུ་ཁྲིད་སེམས་ཆུང་ཁ་ཤས་
ནས་ཀྱང༌། དེ་ལ་ལྡོག་ཕྱོགས་ཀྱི་མཇུག་འབྲས་འབྱུང་བར་བཤད། ཨུ་རུ་སུའི་མི་
འབོར་མང་བོར་གྱུར་བའི་ལཱ་ཐི་ཝི་ཡའི་ཤར་ཕྱོགས་ས་ཁུལ་ཁག་ཏུ་དེབ་སྐྱེལ་བྱེད་སྐབས།
དེབ་སྐྱེལ་བྱེད་མཁན་གྱི་ལས་བྱེད་རྣམས་ལ། སྐབས་འགར་ས་གནས་སྲིད་གཞུང་ངམ་
ཉེན་རྟོག་པས་སུན་པོ་བཟོས་ཡོད། འོན་ཀྱང༌། དེབ་སྐྱེལ་བྱེད་པའི་འཆར་གཞི་མུ་མཐུད་
མཇུག་སྐྱོང་བྱས་པས། ༡༩༩༠ ལོའི་ཕྱི་ཟླ་༤ པར། གྲོང་ཁྱེར་ཡུལ་མིའི་གྲོས་ཚོགས་
འཐུས་མི་འོས་འདེམས་བྱེད་སྐབས། ཚོད་རྩིས་བྱས་ན་མི་འབོར་ས་ཡ་གཅིག་དང་དྲུག་
འབུམ་( ཁྲི་༡༦༠)ཙམ་ཡོད་པ་ལས། མི་འབོར་བརྒྱད་འབུམ་( ཁྲི་༨༠)ལྷག་གིས་དེབ་
སྐྱེལ་བྱས་ཡོད།
འཐུས་མི་འོས་འདེམས་བྱེད་ཕྱོགས་ནི། གྲོང་ཁྱེར་ཡུལ་མིའི་ལས་འགུལ་སྤེལ་
མཁན་ཚོས། དམིགས་བསལ་ཚོགས་འདུ་གོ་སྒྲིག་གནང་ཐོག འོས་འདེམས་ཀྱི་ཐབས་
ལམ་གཏན་འབེབས་གནང་བ་གཞིར་བཟུང་འོས་འདེམས་བྱེད་ཀྱི་ཡོད། དེས་ན་འོས་
འདེམས་ཀྱི་ཐབས་ལམ་ནི། གྲོང་ཁྱེར་ཡུལ་མིའི་དེབ་སྐྱེལ་བྱས་པ་གཞི་ལ་བཞག་སྟེ། དེབ་
སྐྱེལ་བྱས་པའི་མི་འབོར་མང་ཉུང་གི་ཐོག་ནས། ལཱ་ཐི་ཝི་ཡའི་མངའ་ཁུལ་ཡོངས་རྫོགས་
འོས་འདེམས་ས་ཁུལ་མང་པོ་ཞིག་ལ་བགོས་ཤིང་། འོས་འདེམས་ས་ཁུལ་རེ་རེར་འོས་
གཞི་མི་གྲངས་གཅིག་ནས་བཅུ་ལྷག་ཡོང་རྒྱུ་བཟོས། སྐབས་དེར་ཁྱོན་བསྡོམས་མི་གྲངས་
དྲུག་འབུམ་བདུན་ཁྲི་བརྒྱད་སྟོང་བརྒྱད་བརྒྱ་དྲུག་ཅུ་རེ་གཉིས་(༦༧༨,༨༦༣) ཐེངས་
དེའི་གཞུང་འབྲེལ་མིན་ལ། མངོན་སུམ་དུ་རྩ་འཛུགས་བྱས་པའི་འོས་འདེམས་དེའི་ནང་
ཞུགས་ཡོད། གཞན་ཡང་མི་འབོར་ཉིས་ཁྲི་བརྒྱད་སྟོང་དགུ་བརྒྱ་བཅུ་(༢༨,༩༡༠) གྲོང་
ཁྱེར་ཡུལ་མིའི་ཐོབ་ཐང་སྤྲོད་རྒྱུའི་གཞུག་སྣོན་མི་སྣའི་ཁོངས་སུ་དེབ་སྐྱེལ་བྱས་ཡོད། དེ་
ལྟར་གཟབ་ནན་ངང་ཁེ་དབང་ལོངས་སུ་སྤྱད་དེ།འོས་ཤོག་གི་ལམ་ནས་རང་ཉིད་ཀྱི་འཐུས་
མི་འདེམས་ཐོན་བྱུང་།
གྲོང་ཁྱེར་ཡུལ་མིའི་དེབ་སྐྱེལ་དང་། འཐུས་མི་འོས་འདེམས་བཅས་ནི། སའོ་
ཝི་ཐི་མཉམ་སྦྲེལ་སྲིད་གཞུང་ངམ་དམག་དཔུང་གིས་དྲག་གནོན་བྱེད་སྲིད་པའི་འཇིགས་
སྣང་འོག་ལག་བསྟར་བྱས་པ་ཞིག་ཡིན། ཁོ་ཚོས་གྲོང་ཁྱེར་ཡུལ་མིའི་གྲོས་ཚོགས་དེ་ཁྲིམས་
མཐུན་ཅན་ཞིག་ཡིན་པ་བདེན་དཔང་བྱ་ཆེད། འོས་འདེམས་ཀྱི་སྒྲིག་གཞི་བརྩི་སྲུང་ནན་
མོ་བྱས་པ་མ་ཟད། གྲོང་ཁྱེར་ཡུལ་མིའི་གྲོས་ཚོགས་འཐུས་མི་འོས་འདེམས་བྱས་པ་ནི།
གལ་སྲིད་སའོ་ཝི་ཐི་མཉམ་སྦྲེལ་གྱི་དམག་དཔུང་ཐེ་བའི་ལཱ་ཐི་ཝི་ཡའི་མི་དམངས་ནས།
གསར་དུ་འདེམས་ཐོན་བྱུང་བའི་གཞུང་ཕྱོགས་ཀྱི་ཆེས་མཐོའི་དམར་ཤོག་ཚོགས་པའི་
འཐུས་མི་ལྷན་ཚོགས་དེ། རང་བཙན་གྱི་ལམ་ཕྱོགས་དང་ཁ་བྲལ་ཚེ། དེའི་ཚབ་བྱེད་
པའི་སྒྲིག་འཛུགས་ཤིག་ལ་དམིགས་པ་རེད།
གསར་དུ་འདེམས་ཐོན་བྱུང་བའི་གྲོང་ཁྱེར་ཡུལ་མིའི་གྲོས་ཚོགས་ནས། ༡༩༩༠
ལོའི་ཕྱི་ཟླ་༤ ཚེས་༣༡ ནས་ཕྱི་ཟླ་༥ ཚེས་༡ བར། ཚོགས་འདུ་ཐེངས་དང་པོ་སྐོང་
ཚོགས་གནང་ཞིང་། དེའི་འཐུས་མི་རྣམས་ནི། བཙན་བཟུང་འོག་ཡོད་པའི་ས་ཁུལ་དེ་
དག་གི་གྲོང་ཁྱེར་ཡུལ་མི་ཁྲིམས་མཐུན་པ་ཤ་སྟག་ཡིན་པར་གསལ་བསྒྲགས་བྱས་པ་མ་
ཟད། སྔར་ལྷག་རང་བཙན་གྱི་ལམ་ཁར་འགྲོ་ཐུབ་པ་གཙོ་བོར་གྱུར་བའི་གྲོས་ཆོད་བཞག་
པ་དང་། ཆབ་སྲིད་ཀྱི་བསྒྲགས་གཏམ་ཡང་སྤེལ། དུས་ཡུན་གང་འཚམས་ཤིག་གི་རིང་།
མི་མང་པོ་ཞིག་གིས་གྲོང་ཁྱེར་ཡུལ་མིའི་གྲོས་ཚོགས་ནི། གསར་དུ་འདེམས་ཐོན་བྱུང་
བའི་ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་དང་འདྲ་མཉམ་དུ་འདོད་
པ་མ་ཟད། དེ་ལ་ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་མིང་ཐོག་གསུང་བཤད་གནང་བའི་
དབང་ཚད་ལྡན་པ་དང་། ཆེས་མཐོའི་སྲིད་དབང་གི་ཚབ་སོགས་བྱེད་ཆོག་པར་འདོད།
འོན་ཀྱང་། ཕྱིས་སུ་ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་(ཆེས་མཐོའི་
གྲོས་ཞིབ་ལྷན་ཚོགས་སམ་རྒྱལ་ཡོངས་གྲོས་ཚོགས་སུ་མིང་སྒྱུར་བྱས།) ཀྱིས། རང་བཙན་
འཐབ་རྩོད་བྱེད་པའི་དབུ་ཁྲིད་ཀྱི་གོ་བབ་བཟུང་རྗེས། གྲོང་ཁྱེར་ཡུལ་མིའི་གྲོས་ཚོགས་
ཀྱི་ཆབ་སྲིད་ཐོག་ཡོད་པའི་ལྗིད་ཁོག་དང༌། བག་ཆགས་འཇོག་པའི་ནུས་པ་སོགས་ཉམས་
ཆགས་སུ་གྱུར།
དམག་དཔུང་ལ་ཁ་གཏད།
བཙན་དབང་རང་བཞིན་གྱི་དམག་ཁྲལ་ལ་ངོ་རྒོལ་བྱ་ཆེད། གཞི་རྒྱ་ཆེ་བའི་
མི་དམངས་མང་ཚོགས་ཀྱི་ལས་འགུལ་གཞན་ཞིག་སྤེལ་དགོས་བྱུང༌། སའོ་ཝི་ཐི་མཉམ་
སྦྲེལ་དམག་ཁོངས་སུ་ཡོད་པའི་ལཱ་ཐི་ཝི་ཡ་དང༌། གཞན་གྲངས་ཉུང་དུ་གྱུར་བའི་མི་རིགས་
རྣམས་ནས། དུས་རྟག་ཏུ་བཅར་བརྡུང་དང༌། བཙན་གཡེམ། རྨས་སྐྱོན། དབང་ཤེད།
བརྙས་བཅོས་སོགས་སྡུག་བསྔལ་སྣ་ཚོགས་ཤིག་མྱང་དགོས་ཀྱི་ཡོད། དེ་ནི་དམག་མི་
གསར་རྙིང་ལ་མ་ལྟོས་པར། ཉིན་རེའི་འཚོ་བའི་ནང་ལྡོག་ཏུ་མེད་པ་ཞིག་ཀྱང་ཡིན། སའོ་
ཝི་ཐི་མཉམ་སྦྲེལ་གྱི་ཧྲ་ཝིན་རིང་ལུགས་( མི་རིགས་རིང་ལུགས་ཀྱི་ལྟ་བ་ཤུགས་ཆེར་འཛིན་
མཁན་ཞིག་སྟེ། ཧྲ་ཝིན་ནི་དུས་རབས་བཅོ་བརྒྱད་པའི་མཇུག་དང་བཅུ་དགུ་བའི་འགོ་སྟོད་ལ་
བྱུང་བའི་ཕ་རན་སིའི་དམག་མི་ཞིག་ཡིན། ཁོ་བས་ནཱ་པའོ་ལུང་གིས་ཕྱི་ཕྱོགས་ལ་བཙན་འཛུལ་
རྒྱ་བསྐྱེད་བྱེད་པར་མཐའ་གཅིག་ཏུ་རྒྱབ་སྐྱོར་བྱས་པས། ཕྱི་རབས་པ་རྣམས་ཀྱིས་དེ་ལྟར་མི་
རིགས་རང་ཉིད་ཀྱི་ཁེ་ཕན་བླ་མེད་དུ་བརྩི་ཞིང༌། མི་རིགས་དབར་དགྲ་ཟླ་བཟོ་བ་དང་། མི་
རིགས་གཞན་པ་བཙན་འོག་ཏུ་བསྡུ་ཞིང་བྲན་གཡོག་ཏུ་བཀོལ་བའི་བསམ་བློ་དར་སྤེལ་གཏོང་
བ་དེ་ལ་ཧྲ་ཝིན་རིང་ལུགས་ཞེས་བརྗོད།)ཀྱི་གསར་ལམ་ཁག་ཏུ། རྟག་ཏུ་བྷལ་ཐི་ཁི་མཚོ་
ངོགས་རྒྱལ་ཁབ་གསུམ་གྱི་རང་བཙན་རྩོད་ལེན་པ་རྣམས་ནི། ཁ་བྲལ་རིང་ལུགས་པའམ།
ནཱ་ཛི་རིང་ལུགས་པར་(འཛམ་གླིང་འཁྲུག་ཆེན་གཉིས་པའི་སྔོན། ཧི་ཐི་ལི་གཙོ་བོར་གྱུར་བའི་
འཇར་མན་གྱི་རྒྱལ་ཁབ་སྤྱི་ཚོགས་རིང་ལུགས་ཀྱི་བཟོ་བའི་ཚོགས་པའི་རིང་ལུགས་འཛིན་མཁན་
ལ་གོ)བསྙད་དེ་སྐྱོན་བརྗོད་བྱེད་ཀྱི་ཡོད། དེར་བརྟེན་དམག་ནང་ཡོད་པའི་བྷལ་ཐི་ཁི་
མཚོ་ངོགས་ཀྱི་གཞོན་སྐྱེས་རྣམས་ལ། སྔར་ལས་ལྷག་པའི་དྲག་སྤྱོད་བེད་སྤྱོད་གཏོང་གི་
ཡོད། ཟླ་བ་རེ་རེའི་ནང༌། རྒྱལ་ཁོངས་ལཱ་ཐི་ཝི་ཡ་ཡིན་པའི་དམག་མི་གཅིག་ནས་གཉིས།
དམག་འཁྲུག་གམ་རང་བཞིན་གྱིས་ཤི་བ་མ་ཡིན་པར། རྒྱལ་ཁོངས་ཨུ་རུ་སུ་ཡིན་པའི་
དམག་མིའི་ལག་འོག་ནས་ཤི་སྟེ། ཕུང་བོ་ཕ་ཡུལ་དུ་སྐྱེལ་ཡོང་གི་ཡོད། དེ་མིན་ལུས་
སེམས་གང་རུང་ཐོག་རྨས་སྐྱོན་ཚབས་ཆེན་བཟོས་ཏེ་གཅོང་ཅན་དུ་གྱུར་བའང་མང་པོ་
ཡོད།
དམག་ཁྲལ་ལ་ངོ་རྒོལ་བྱེད་པའི་ལས་འགུལ་ནི། བུད་མེད་ཚོགས་པ་དང་། གཞོན་
ནུ་ལྷན་ཚོགས།(Tevzemei un Brivibai རྒྱལ་ཁབ་དང་རང་དབང་གི་ཆེད་དུ།) ཇི་
ནི་ཝར་་་་༤༩ འཐུས་མི་ལྷན་ཚོགས་ཟེར་བ་བཅས་ཀྱིས་རྩ་འཛུགས་བྱས།
བུད་མེད་ཚོགས་པའི་མི་སྣ་སེམས་ཤུགས་ཅན་དེ་ཚོའི་ནང་། སའོ་ཝི་ཐི་མཉམ་
སྦྲེལ་དམག་ཁོངས་སུ་ཤི་བ་དང་། ཡང་ན་སྡུག་སྦྱོང་མནར་གཅོད་ཚད་མེད་མྱངས་པའི་
ལཱ་ཐི་ཝི་ཡའི་གཞོན་སྐྱེས་རྣམས་ཀྱི་ཨ་མ་དང༌། གཅེན་གཅུང་མང་པོ་ཞིག་འདུས་ཡོད།
ཁོ་ཚོས་རྒྱ་ཆེ་མང་ཚོགས་ལ། སའོ་ཝི་ཐི་མཉམ་སྦྲེལ་དམག་ཁོངས་སུ་བྱུང་བའི་ཡ་ང་སྙིང་
རྗེ་མེད་ལ། ཁྲིམས་འགལ་རང་བཞིན་གྱི་གནས་ཚུལ་དེ་དག་གི་ཐོག་གོ་རྟོགས་ཆེ་རུ་འགྲོ་
བར་གཞོགས་འདེགས་བྱེད་ཅིང༌། ཁོ་ཚོས་ད་དུང་བྲོས་བྱོལ་དུ་ཡོང་བ་དང་། སེམས་
ཁམས་བདེ་བོ་མེད་མཁན་གྱི་དམག་མི་རྣམས་ལ་སྡོད་ཁང་དང་། བཟའ་བཏུང་སོགས་
མཁོ་སྒྲུབ་བྱེད་པ་མ་ཟད། རང་ཤི་བརྒྱག་ཉེན་ཆེ་བའི་དམག་མི་རྣམས་དམག་ཁོངས་ལས་
ཐོན་ཐབས་སོགས་རོགས་རམ་གནང་གི་ཡོད། བུད་མེད་ཚོགས་པས་ད་དུང་། དམག་
མིའི་ནང་མི་ལ་རོགས་རམ་གྱིས། ནང་མི་དང་འབྲེལ་བ་ཡུན་རིང་ཆད་པའི་དམག་མི་
བརྩད་གཅོད་བྱེད་པ་མ་ཟད། དམག་མི་བྲོས་འགྲོ་མཁན་ལ་དམག་ཁྲིམས་གཅོད་པ་འགོག་
ཆེད། ཁྲིམས་ཐོག་ནས་རོགས་རམ་གནང་གི་ཡོད། གཞན་ཡང་དམག་ནང་ཤི་རྐྱེན་
གསལ་ཁ་མེད་རིགས་ལ་ཞིབ་བཤེར་ནན་མོ་དགོས་པའི་རེ་འདུན་ཡང་འདོན་གྱི་ཡོད། བུད་
མེད་ཚོགས་པའི་ལས་འགུལ་གྱི་གནོན་ཤུགས་འོག ༡༩༩༠ ལོའི་ཕྱི་ཟླ་༣ པའི་ཚེས་༡
ཉིན། ལ྄་ཐི་ཝི་ཡའི་ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་ཀྱིས། དམག་
ཁྲལ་ཚབ་བྱེད་ཀྱི་ཁྲིམས་དོན་གཏན་འབེབས་བྱས་པས། གཞོན་སྐྱེས་ཚོར་དམག་ནང་
འཛུལ་ཞུགས་བྱ་རྒྱུ་དང་། ཡང་ན་རང་ཁྱིམ་དུ་བསྡད་ནས་སྤྱི་ཚོགས་ཞབས་ཞུའི་ལས་
ཀ་བསྒྲུབ་པར་གདམ་ཀ་བྱེད་ཆོག་པ་བྱུང་།
འོན་ཀྱང་། སའོ་ཝི་ཐི་མཉམ་སྦྲེལ་གྱི་དམག་སྲིད་ཚན་པས། བཅའ་ཁྲིམས་
དེ་དང་། དེ་དང་འབྲེལ་བའི་དགོས་འདུན་ཁག་ལག་ལེན་ཁེལ་རྒྱུར་ངོས་ལེན་མ་བྱས་པའི་
ཁར། ཁོ་ཚོས་སྔར་བཞིན་བཙན་དབང་ངམ་གཡོ་སྒྱུའི་སྒོ་ནས། དམག་ཁྲལ་གྱི་ཚབ་
ལ་སྤྱི་ཚོགས་ཞབས་ཞུའི་ལས་ཀ་སྒྲུབ་མཁན་རྣམས་འཛིན་བཟུང་གིས། དམག་ཁྲལ་དང་
ལེན་བྱེད་དུ་འཇུག་གི་ཡོད། དེ་ལྟ་ནའང་། བཅའ་ཁྲིམས་ཀྱིས་དེའི་ཕྱོགས་ཙམ་སྲུང་
སྐྱོབ་བྱས་ཡོད་དུས། ལཱ་ཐི་ཝི་ཡའི་ཞི་བའི་དཔོན་རིགས་ཀྱི་སྲིད་གཞུང་དང་ཁྲིམས་ཁང་
བཅས་ནས། དུས་དེ་ནས་སའོ་ཝི་ཐི་མཉམ་སྦྲེལ་དབུས་གཞུང་དང་དམག་སྲིད་ཁང་བཅས་
ཀྱི་གནོན་ཤུགས་འོག དམག་ཁྲལ་བྱོལ་མཁན་རྣམས་ལ་ཉེས་ཆད་རྩ་བ་ནས་གཅོད་ཀྱི་
མེད།
གཞོན་ནུ་ལྷན་ཚོགས་(Tevzemei un Brivibai)ཀྱིས། བུད་མེད་ཚོགས་པ་
ལས་ཐལ་ཆ་ཆེ་བའི་ཐབས་ལམ་སྤེལ་ཞིང་། གཞོན་སྐྱེས་རྣམས་ལ་དམག་བཀའ་དང་
རྒྱབ་འགལ་བྱེད་པར་སྐུལ་མ་གཏོང་ཞིང་། ཇི་ནི་ཝ་་་༤༩ འཐུས་མི་ལྷན་ཚོགས་དང་
འདྲ་བར། ཁོ་ཚོས་ཀྱང་དམག་ཁྲལ་ཚབ་བྱེད་ནི་ཞབས་འདྲེན་ཞིག་ཏུ་བརྩིས་ཏེ་ངོས་ལེན
བྱེད་ཀྱི་མེད།
ཇི་ནི་ཝ་་་་༤༩ འཐུས་མི་ལྷན་ཚོགས་ནི། དམག་མིར་བསྡུ་གྲབས་ཡོད་པའམ་
དམག་མིར་བསྡུ་བར་བཀའ་བརྩི་དང་ལེན་མི་བྱེད་མཁན་གྱི་གཞོན་སྐྱེས་ཚོས་བཙུགས་
པ་ཞིག་ཡིན། ཁོ་ཚོའི་ལངས་ཕྱོགས་ནི། ༡༩༤༩ ལོར་ཇི་ནི་ཝར་སྤྱི་ཆིངས་བཞག་པ་
གཞིར་བཟུང་། ཕྱོགས་གཉིས་ཀྱིས་དམག་འཁྲུག་རྒྱག་སྐབས། འབངས་མི་ཕལ་བ་སྲུང་
སྐྱོབ་དང༌། བཙན་འཛུལ་བྱེད་མཁན་གྱི་དམག་དཔུང་ནས། བཙན་བཟུང་བྱས་པའི་
ས་ཁུལ་དུ་དམག་ཁྲལ་འགེལ་བ་བཀག་སྡོམ་བྱེད་པར་དགོས་འདུན་འདོན་རྒྱུ་བཅས་ཡིན།
ཇི་ནི་ཝ་་་༤༩ ཚོགས་པ་དང༌། གཞོན་ནུ་ལྷན་ཚོགས་གཉིས་ཀྱིས་མཉམ་རུབ་ཐོག་གཞི་
རྒྱ་ཆེ་བའི་ལས་འགུལ་སྤེལ་ཞིང་། དེའི་ནང་གཞོན་སྐྱེས་དང༌། རྒས་འཁོགས། ཐ་ན་
དམག་དཔོན་ཡང་འདུས་ཡོད་ལ། ཁོ་ཚོས་མངོན་གསལ་དོད་པོའི་སྒོ་ནས་དམག་དོན་
ཐོག་འཁྲི་བའི་འོས་འགན་དེ་ཁུར་མ་དགོས་པར་འབད་སྒྲུབ་བྱེད་ཀྱི་ཡོད། གཞོན་སྐྱེས་
སེམས་ཤུགས་ཅན་འདི་ཚོས། དམག་བསྡུའི་བརྡ་ཐོ་དང་། དམག་མིའི་ངོ་སྤྲོད་ལག་
ཁྱེར་སོགས་སྡུད་སྒྲག་བྱས་པའི་དམག་མིའི་ཡིག་ཆ་རྣམས། ཁོ་ཚོས་བཙན་འཛུལ་དམག་
ལ་འབུལ་རྒྱུའི་དམག་བསྡུའི་བརྡ་ཐོར་ངོས་ལེན་མེད་པའི་ཞུ་ཡིག་བཅས་མཉམ་གཅིག་ཏུ་
དམག་སྲིད་ཚན་པར་བསྐུར་གྱི་ཡོད། ལཱ་ཐི་ཝི་ཡའི་ཁྲིམས་ཁང་ལ་མཚོན་ན། དམག་
ཁྲལ་ཚབ་བྱེད་ཀྱི་ཁྲིམས་དོན་གཏན་འབེབས་མ་བྱུང་བའི་སྔོན། དམག་སྡུད་ལ་ངོས་ལེན་
མ་བྱས་པའི་གཞོན་སྐྱེས་རྣམས་ལ་ཁྲིམས་ཐག་གཅོད་སྐབས། རྟག་ཏུ་ཁྲིམས་ཆད་ཡང་
མོ་གཅོད་ཅིང་། ཁྲིམས་ཆད་ཁུར་རྒྱུ་དེ་ཡང་ལོ་གཅིག་དང་གཉིས་ཀྱི་རྗེས་སུ་ལག་བསྟར་
བྱེད་ཀྱི་ཡོད། དེས་དམག་ཁྲལ་ལ་ངོ་རྒོལ་བྱེད་པར་སྐུལ་འདེབས་ཤུགས་ཆེན་ཐེབས་ཡོད།
དམག་དཔུང་ལ་ཁ་གཏད་བཅག་པ་དེ་ནི། དམག་ཁྲལ་བཙན་འགེལ་བྱེད་པ་
ཁོ་ནར་ཁ་གཏད་བཅག་པ་ཞིག་མ་ཡིན། ཐོག་མའི་སྐབས་ཁ་གཏད་གཅོག་མཁན་མི་སྣ་
སེམས་ཤུགས་ཅན་དེ་ཚོ་ལས་མེད་ན་ཡང་། ཕྱིས་སུ་ལཱ་ཐི་ཝི་ཡའི་མི་དམངས་དང་། ཡང་
ན་རྒྱལ་གཅེས་ཀྱི་ཚོགས་པ་ཁག་ཚང་མས། སའོ་ཝི་ཐི་མཉམ་སྦྲེལ་གྱི་དམག་དཔུང་ནི་
བཙན་འཛུལ་བའི་དམག་དཔུང་ཡིན་པར་གསལ་བསྒྲགས་བྱས་ལ། ལཱ་ཐི་ཝི་ཡའི་ས་ཆ་
ནས་ཕྱིར་འཐེན་དགོས་པའི་འབོད་སྐུལ་ཡང་ཇེ་མང་དུ་སོང་། ངོ་རྒོལ་གྱི་རྣམ་པ་དཔེར་
ན། མི་སྒེར་བ་ཁག་དང༌། ཚོགས་སྡེ་ཆུང་ཁག་གི་མི་རྣམས་ནས་ལག་ཏུ་དར་བྱང་ཐོགས་
ཏེ་ཁྲོམ་སྐོར་བྱེད་པ་མ་ཟད། ལས་འགུལ་ཆེ་ཁག་དམག་སྒར་ཉེ་འཁོར་དུ་ངོ་རྒོལ་གྱི་སྒར་
སོགས་བརྒྱབ་ནས་བསྡད།
ལས་འགུལ་གཞན་དག
ཆབ་སྲིད་ཀྱི་ལས་འགུལ་གཙོ་གྲས་དང་དཔུང་བ་མཉམ་ཞིབ་ཏུ་འགྲོ་བའི་གཞི་
རྒྱ་ཅུང་ཆུང་ལ། ནུས་པ་ཅུང་ཆེན་པོ་ཐོན་པའི་འཚེ་མེད་ཞི་བའི་ལས་འགུལ་ཐོག སློབ་
ཕྲུག་ཚོས་གསར་གཏོད་རང་བཞིན་གྱི་ནུས་པ་ཁྱད་པར་ཅན་ཐོན་ཡོད། ༡༩༨༨ ལོའི་
ཕྱི་ཟླ་༡༢ པར། ཁོ་ཚོས་རྒྱལ་ཚོང་བ་་་་༨༨ ཞེས་པའི་འཁྱགས་རོམ་གྱིས་བརྐོས་རིས་
འགྲེམས་སྟོན་བྱས་པ་དེ་ནི་དཔེ་མཚོན་གཅིག་ཡིན། ལས་འགུལ་དེའི་ཐོག ཕྱི་ཟླ་༦ པའི་
ནང་། མའོ་ཌི་རི་སི་་་་་ལུའུ་ཇན་སིའི་( Modris Lujans)དོན་རྐྱེན་བྱུང་སྐབས། ལུའུ་
ཇན་སི་ལ་ཉེས་ཆད་གཅོད་མཁན་གཙོ་བོའི་གྲས་སུ་ཚུད་པའི་སྤྱི་ཁྱབ་ཁྲིམས་ཞིབ་པ་ཇན་
ནི་སི་་་་ཛའེ་ནི་ཐི་སི་(Janis Dzenitis) ཡི་གཟུགས་བརྙན་འཁྱགས་པས་བཟོས་ཏེ། རྒྱལ་
ཚོང་བའི་གྲས་སུ་བཤམས་ཡོད། དེ་ལས་ཀྱང་ཛ་དྲག་ཆེ་བའི་སློབ་ཕྲུག་ཚོའི་བྱ་སྤྱོད་གཞན་
ཞིག་ནི། སྡོད་ཁང་གི་ཆ་རྐྱེན་ལེགས་བཅོས་གཏོང་བར་རེ་བ་རྩ་བ་ནས་མེད་པའི་ཁྱིམ་
ཚང་ཚོའི་ཆེད་དུ། ༡༩༨༩ ལོའི་ཕྱི་ཟླ་༢ པར་གསར་དུ་བསྐྲུན་ཅིང༌། ཁང་པའི་ནང་ད་
དུང་མི་སུ་གཅིག་ཀྱང་སྤོར་མེད་པའི་ཐོག་ཁང་ཆེན་མོའི་ལས་ཤག་དེ་ཁོ་ཚོས་བཙན་བཟུང་
བྱས་ཏེ། ཕྱི་ཟླ་ལྔ་པ་བར་མུ་མཐུད་བཙན་བཟུང་བྱས་ཀྱང་། ས་གནས་སྲིད་གཞུང་གིས་
བཙན་དབང་གི་སྒོ་ནས། ཁྲིམས་འགལ་དུ་ཁང་པ་དེའི་ནང་སྡོད་མཁན་རྣམས་ཕྱིར་འབུད་
བཏང་བས། སློབ་ཕྲུག་ཚོས་ཉེན་རྟོག་པར་བཀག་འགོག་བྱས་རྐྱེན་འཛིན་བཟུང་ཡང་བྱས།
བྱ་སྤྱོད་དེ་བརྒྱུད་རྒྱ་ཆེ་མང་ཚོགས་ནས། ཡུལ་མིའི་སྡོད་ཁང་གི་འགན་ཁུར་བའི་ས་གནས
སྲིད་གཞུང་གི་ལྐོག་ཟ་རུལ་སུངས་ལ་དོ་སྣང་བྱུང་ཡོད། ཕྱིས་སུ་སློབ་ཕྲུག་ཚོས་རོགས་
སྐྱོར་བྱེད་ངེས་རེད་སྙམ་པའི་ཁྱིམ་ཚང་མང་པོ་ཞིག་ལ། ཐོག་ཁང་ཆེན་མོ་དེའི་ནང་ལས་
ཤག་རག་ཡོད།
༡༩༨༩ ལོའི་ཕྱི་ཟླ་༡༡ པར། སློབ་ཕྲུག་ཚོས། མཐོ་རིམ་སློབ་གྲྭའི་ནང་ངེས་
པར་དུ་སྦྱོང་དགོས་པའི་གུང་ཁྲན་རིང་ལུགས་ཀྱི་ཚན་རིག་ཅེས་པའི་སློབ་ཚན་ལ་དམའ་
འབེབས་བྱེད་པའི་ཕུང་བོའི་རྗེས་འཇུག་གི་མཛད་སྒོ་ལྟ་བུའི་ཁྲོམ་སྐོར་ཞིག་སྤེལ་ཞིང་། ཁོ་
ཚོས་ཕུང་བོའི་ཚབ་ཏུ་རོ་སྒམ་ནང་གུང་ཁྲན་རིང་ལུགས་ཀྱི་ཚན་རིག་ཅེས་པའི་སློབ་དེབ་
བཅུག་ཅིང༌། རོ་སྒམ་ཐོག་སྐབས་དེར་གཞུང་འབྲེལ་ཆགས་མེད་པའི་ལཱ་ཐི་ཝི་ཡའི་སའོ་
ཝི་ཐི་མཉམ་སྦྲེལ་གྱི་དར་ཆ་གཡོགས་ཏེ། ཕྲག་པར་འཁུར་བཞིན་རི་གྷ་གྲོང་ཁྱེར་ཡོངས་
ལ་སྐོར་བ་བརྒྱབ་ཅིང༌། དེ་རྗེས་སློབ་ཕྲུག་ཚོའི་ཉལ་ཁང་གི་འཁྲིས་སུ་ས་ལ་སྦས། ཕྱིས་
སུ་སློབ་ཕྲུག་ཚོའི་དབུ་ཁྲིད་ཁ་ཤས་ལ། སའོ་ཝི་ཐི་མཉམ་སྦྲེལ་གྱི་གསང་བའི་ཉེན་རྟོག་
པས་(KGB) སུན་པོ་བཟོས་ཡོད།
༡༩༩༠ ལོའི་ཕྱི་ཟླ་༤ པར། ཧོ་སིན་ཀིས་་་༨༨ ཚོགས་ཆུང་གི་ཚོགས་མིས།
རོ་སྒམ་ཞིག་གི་ཟུར་ངོས་ལ་སྤོ་ཏོ། གྲ་སྒྲིག་བྱོས་(Vecais taisies)ཟེར་བའི་ཡི་གེ་བརྐོས་
ཏེ། རི་གྷ་གྲོང་ཁྱེར་ནང་ཡོད་པའི་ལེ་ཉིན་རྗེས་དྲན་ཁང་གི་འོག་ཏུ་བཞག་པས། སྐབས་
དེར་ད་དུང་ཚད་ལྡན་ཞིག་ཏུ་གྱུར་མེད་པའི་དམར་ཤོག་ཚོགས་པ་ལ་འཇིགས་སྣང་ཆེན་
པོ་བྱུང༌། དམར་ཤོག་ཚོགས་པས་མི་དེ་དག་ལ་ཁྲིམས་གཏུགས་བྱས་ཀྱང་། ཁྲིམས་
ཁང་ནས་དེ་ནི་རྔམ་སྟོན་ཁྲོམ་སྐོར་བའི་བརྡ་ཁྱབ་ཀྱི་རིགས་ཤིག་ལ་ངོས་འཛིན་གནང་སྟེ།
ཁོ་ཚོར་ནག་ཉེས་མེད་པའི་ཁྲིམས་ཐག་བཅད། མི་དམངས་མང་ཚོགས་ཀྱི་བསམ་པ་མ་
གྲོས་གཅིག་མཐུན་བྱུང་བ་འདིས། ལེ་ཉིན་དངོས་སུ་འགྲོ་རན་པ་རེད།
གོ་རྟོགས་སད་ལ་སྙིང་རུས་བསྐྱེད་པའི་
ཐོག་མའི་ནུས་པ་དང་དེའི་མཇུག་འབྲས།
༡༩༨༧ ལོར་ཆབ་སྲིད་ཀྱི་ཚོགས་སྡེ་ཞིག་གིས། གཉའ་གནོན་མཁན་ལ་འཚེ་
མེད་ཞི་བའི་སྒོ་ནས་ངོ་རྒོལ་དང་། རྒྱལ་ཁབ་ཀྱི་ཁེ་དབང་སྲུང་བརྩི་བྱེད་པར་འབོད་སྐུལ་
ཞུས་ཤིང༌། ༡༩༨༩ ལོར་རྒྱལ་ཡོངས་རང་བཞིན་གྱི་མི་རིགས་བཅིངས་འགྲོལ་གྱི་ལས་
འགུལ་སྤེལ། དུས་སྐབས་འདིའི་མཇུག་ཙམ་ལ། སྔོན་ཁ་ལོ་ཐུལ་ཞིང་འགྱིག་ཐམ་གང་
བྱུང་རྒྱག་མཁན་གྲོས་ཚོགས་སམ་ལཱ་ཐི་ཝི་ཡའི་སྤྱི་ཚོགས་རིང་ལུགས་སའོ་ཝི་ཐི་མཉམ་
སྦྲེལ་རྒྱལ་ཁབ་ཀྱི་ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་(Latvian
SSR)ཀྱང་། གཟབ་ནན་ངང་རང་བཙན་ལ་བློ་ཁ་ཕྱོགས་པའི་སྒྲིག་འཛུགས་ཤིག་ཏུ་
གྱུར། མི་འབོར་གནས་སྤོར་དང༌། གཞུང་འབྲེལ་སྐད་ཡིག དམག་ཁྲལ་ཚབ་བྱེད།
སྔར་ལས་ལྷག་པའི་རང་སྐྱོང་། ༡༩༤༠ ལོའི་ལོ་རྒྱུས་ལ་འགྲེལ་བརྗོད་བྱེད་སྟངས་སོགས་
དོན་གནད་མང་པོ་ཞིག་གི་ཐོག ཁོ་ཚོས་མའོ་སི་ཁོའི་གཞུང་ལ་ཁ་གཏད་གཅོག་གི་ཡོད།
དེ་མ་ཟད་གཞུང་གི་ལས་ཁུངས་ལྟེ་བ་ཁག་དང༌། ལཱ་ཐི་ཝི་ཡའི་དམར་ཤོག་ཚོགས་པ་
བཅས་ཀྱི་ནང་དུའང་། རང་བཙན་ལ་བློ་ཁ་ཕྱོགས་པའི་ལཱ་ཐི་ཝི་ཡའི་མིའི་དཔུང་ཁག་
ཅིག་གྲུབ་ཡོད་ལ། མའོ་སི་ཁོའི་གཞུང་ལ་བློ་དཀར་བའི་ཨུ་རུ་སུའི་མིའི་ཕྱོགས་ཁག་དབར་
གྱི་འགལ་ཟླ་ཡང་ཆེ་རུ་སོང་ནས་ཛ་དྲག་ཅན་གྱུར། དེར་བརྟེན། ༡༩༩༠ ལོའི་ལོ་མགོར།
ཚོགས་པ་དེ་ཁ་གྱེས་ནས་ཚོགས་པ་གཉིས་ཆགས་ཤིང་། རང་བཙན་ལ་བློ་ཁ་ཕྱོགས་པའི་
དཔུང་ཁག་དེས་ཅུང་མ་འགོར་བར་མིང་བརྗེ་བོ་བརྒྱབ་པ་མ་ཟད། ཐ་ན་དམར་ཤོག་ཚོགས་
པའི་བསམ་བློ་ཡོངས་སུ་རྫོགས་པ་རྒྱང་རིང་དུ་བསྐྱུར།
ལཱ་ཐི་ཝི་ཡའི་རང་བཙན་ལ་བློ་ཁ་ཕྱོགས་པའི་ལས་འགུལ་དེར། འཚེ་མེད་ཞི་བའི་
རང་བཞིན་ལྡན་ཕྱིར། ཨུ་རུ་སུའི་སྐད་རྒྱག་མཁན་གྱི་མི་འབོར་ནང༌། དགྲར་འཛིན་གྱི་
བསམ་པ་བཅངས་ཏེ་ཡ་ལན་སློག་མཁན་བྱུང་ཡོད་ན་ཡང་། མི་དེ་ཚོ་ལ་འཚེ་མེད་ཞི་བའི་
སྒོ་ནས་ཡ་ལན་སློག་པའི་ལམ་ཁ་ཞིག་ཀྱང་བསྟན།(༡༩༩༠ ལོའི་ལོ་མཇུག་ནས་༡༩༩༡ ལོའི་
ལོ་མགོར་ཉེན་རྟོག་པ་དང༌། དམག་མིས་མཚམས་རེར་དྲག་ཤུགས་བེད་སྤྱོད་བཏང་བ་དང་། པི་
རི་ཐི་ནག་པོའི་དཔུང་སྡེ་ཟེར་བའི་འཇིགས་སྐུལ་གྱི་བྱ་སྤྱོད་ཕུད་པས།) ལཱ་ཐི་ཝི་ཡའི་མི་དམངས་
དཔུང་ཁག་(PFL)གསར་དུ་དབུ་བརྙེས་རྗེས། མཁྲེག་འཛིན་མཁན་གྱི་ལཱ་ཐི་ཝི་ཡའི་སའོ་
ཝི་ཐི་མཉམ་སྦྲེལ་(LatvianSSR) གྱི་ངལ་རྩོལ་བའི་རྒྱལ་སྤྱིའི་དཔུང་ཁག་(Interfront)
ཟེར་བ་ཡང་གསར་དུ་དབུ་བརྙེས་ཤིང༌། དེ་ནི་གཙོ་བོ་ཨུ་རུ་སུའི་སྐད་བེད་སྤྱོད་བྱེད་ཅིང་།
རང་བཙན་ལ་ངོ་རྒོལ་བྱེད་པའི་སྟོབས་ཤུགས་སྲ་བརྟན་དང་སྙོམ་པོ་ཡོང་ཆེད་བཙུགས་པ་ཞིག་
རེད། དེས་ཀྱང་མི་དམངས་དཔུང་ཁག་ལ་དཔེ་བལྟས་ཏེ། མི་དམངས་མང་ཚོགས་ཀྱི་ཚོགས་
འདུ་བསྐངས་པ་དང༌། ཁྲོམ་སྐོར་སོགས་བྱས་ན་ཡང་། དམར་པོའི་བསམ་བློའི་འོག་དེ་ལ་
ཆབ་སྲིད་ཀྱི་ཕན་རླབས་ཆེར་མ་བྱུང་།
འོན་ཀྱང་། རང་བཙན་ལ་ཕྱོགས་པའི་ལས་འགུལ་ལས་ཐོབ་པའི་ཆབ་སྲིད་ཐོག་
ཡར་རྒྱས་བྱུང་བ་ནི། ལས་སླ་བོ་ཞིག་རྩ་ནས་མིན། ཁོ་ཚོས་ལས་འགུལ་སྤེལ་སྐབས། བློ་
མ་བདེ་བ་དང་། སེམས་མ་སྐྱིད་པའི་ཚོར་བ་ཞིག་རང་བཞིན་གྱིས་ཡོང་གི་ཡོད། མི་སྣ་སེམས་
ཤུགས་ཅན་དེ་ཚོའི་ཁྲོད་རྟག་ཏུ་རྗེས་མ་མེ་འཁོར་ནང་མཇལ་ཡོང་ཞེས་ཀུ་རེའི་གཏམ་ཞིག་
ཀྱང་གོ་རྒྱུ་ཡོད་ལ། དེའི་མཚོན་དོན་ནི། ཞི་པཱོ་རི་ཡའི་ངལ་རྩོལ་ར་བར་གཏོང་བའི་མེ་འཁོར་
ནང་ཐུག་ཡོང་ཞེས་པ་ཡིན།
མི་དམངས་ཕལ་བའི་རྣམ་འགྱུར་གོམ་པ་རེ་རེ་བཞིན་འགྱུར་བ་ཐེབས་པས། མི་
རིགས་རང་ཉིད་ཀྱི་ཆེ་མཐོང་ཕྱིར་བླུ་ཐུབ་པ་བྱུང་ཞིང༌། འཇིགས་སྐྲག་སྤང་བ་ལ་བརྟེན་ནས་
ཆབ་སྲིད་ཀྱི་རྒྱལ་ཁ་འདི་ཐོབ། དེ་ཡང་༡༩༨༧ ནས་༨༨ ལོའི་བར་རྒྱལ་ཁབ་ཀྱི་བདག་
དབང་ཡོད་པ་ཚང་མ་འདྲ་མཉམ་གྱི་སྒོ་ནས་མཉམ་སྦྲེལ་དང་། སྤྱི་ཚོགས་རིང་ལུགས་ཀྱི་སྣ་
འདུས་རིག་གཞུང༌། མི་དམངས་ཀྱི་སྤྱི་ཚོགས་རིང་ལུགས་བཅས་ཀྱི་འོག གཟབ་ནན་དང་སེམས་
ཆུང་བྱས་པའི་ལམ་ཁ་གཉན་འཕྲང་ཅན་མང་པོ་བརྒྱུད་ཅིང༌། ༡༩༩༠ ལོར་སླེབས་སྐབས།
རྒྱལ་གཅེས་ཚོགས་པ་མང་ཆེ་བ། ཐུན་མོང་གི་ཕུགས་འདུན་ཏེ། མི་རིགས་རང་བཙན་གྱི་
ལས་འགུལ་ནང་ཞུགས་པ་དང༌། ཡ་རབས་ཚུལ་ལྡན་གྱི་སྤྱི་ཚོགས། ཆབ་སྲིད་ཐོག་གི་སྣ་
འདུས་རང་བཞིན། འབྱོར་ལྡན་རིང་ལུགས་ཀྱི་འཆར་གཞི་མངོན་གསལ་ཅན་བཅས་ཀྱི་འོག་
རྒྱལ་ཁ་ཐོབ་པ་རེད།
གོ་རྟོགས་སད་ཅིང་སྙིང་རུས་བསྐྱེད་པའི་དུས་སྐབས་མཇུག་རྫོགས་གྲབས་བྱེད་པའི་
སྐབས་ཀྱི་ཆབ་སྲིད་ཐོག་གི་གྲུབ་འབྲས་ཆེ་ཤོས་ནི། ༡༩༩༠ ལོའི་ཕྱི་ཟླ་༣ ཚེས་༡༨ ཉིན།
འཁྲུག་ཆེན་མཇུག་སྒྲིལ་རྗེས། ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་
ཀྱི་དམངས་གཙོའི་འོས་འདེམས་ཐེངས་དང་པོ་བྱས་པའི་ནང་། མི་དམངས་དཔུང་ཁག་དང་།
མི་རིགས་རང་བཙན་ལས་འགུལ་ཚོགས་པ། གཞན་ཡང་རྒྱལ་གཅེས་ཚོགས་པ་ཁག་བཅས་
ལ་རྒྱལ་ཁ་ཐོབ་པ་དེ་ཡིན། རང་བཙན་ལ་འདོད་མོས་ཡོད་མཁན་གྱི་འོས་གཞི་ལས། སུམ་
ཆ་གཉིས་ལ་རྐུབ་སྟེགས་ཐོབ། འདི་ནི་རྒྱལ་ཁབ་ཅིག་རང་བཙན་གྱི་ལམ་ལ་འགྲོ་བའི་དཀྱོག་
མཚམས་ཤིག་དང་། འདིས་རྒྱལ་ཁབ་ཅིག་མགྱོགས་མྱུར་རང་བཙན་གྱི་རྣམ་པར་འགྱུར་
བར་ཤུགས་སྣོན་ཐེབས་ཡོད།

ས་བཅད་བཞི་བ།

ངོ་རྒོལ་བྱས་པ་ནས་འགོག་སྲུང་བྱེད་པ།
༡༩༩༠ ལོའི་ཕྱི་ཟླ་༥ ཚེས་༤ ཉིན། གསར་དུ་འདེམས་ཐོན་བྱུང་བའི་ལཱ་ཐི་
ཝི་ཡའི་ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་ནས། ལཱ་ཐི་ཝི་ཡའི་
རྒྱལ་ཁབ་རང་བཙན་གྱི་གནས་བབ་སླར་གསོ་བྱེད་པར་འདོད་མོས་ཡོད་སྐོར་གྱི་གསལ་
བསྒྲགས་གནང་བ་མ་ཟད། ལཱ་ཐི་ཝི་ཡ་ནི་ཕྱི་ལོ་༡༩༤༠ ལོར་སའོ་ཝི་ཐི་མཉམ་སྦྲེལ་
གྱིས་ཁྲིམས་འགལ་ངང་ཁྱུར་མིད་བཏང་བ་དང༌། ལོ་རྒྱུས་ཐོག་རྒྱལ་ཁབ་དེའི་མིང་ལལ་
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཅེས་འབོད་པའང་མགྱོགས་མྱུར་སླར་གསོ་དགོས་པར་བརྗོད།
རང་བཙན་བར་བརྒལ་གྱི་དུས་སྐབས་འགོ་བཙུགས་པ་ཁོ་ན་གསལ་བསྒྲགས་བྱས་
ཀྱང་།(ལི་ཐའོ་ནི་ཡ་ནང་བཞིན་དེ་མ་ཐག་རང་བཙན་སླར་གསོ་མ་བྱུང་།) ལཱ་ཐི་ཝི་ཡའི་
མི་དམངས་ཕལ་ཆེ་བས། ཆེས་མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་ནས་
རྩ་འཛུགས་བྱས་པའི་གྲོས་ཚོགས་གསར་པ་དང༌། བློན་ཆེན་ལྷན་འཛོམས་ཀྱི་ཚོགས་
འདུ་བཅས་ནི། སྔར་རྒྱལ་ཁབ་གཞན་གྱིས་བཙན་དབང་འོག་བཙུགས་བཅུག་པའི་ཆེས་
མཐོའི་དམར་ཤོག་ཚོགས་པའི་འཐུས་མི་ལྷན་ཚོགས་དང་མ་འདྲ་བར། ཁྲིམས་མཐུན་
གྱི་གཞུང་འབའ་ཞིག་ལ་ངོས་འཛིན་གནང་གི་ཡོད། ཡིན་ན་ཡང་། ལཱ་ཐི་ཝི་ཡའི་སེམས་
ཤུགས་དེ་ལས་ཆེ་བའི་ཆབ་སྲིད་པ་ཁག་ཅིག་གིས། གྲོས་ཚོགས་གསར་འདེམས་བྱུང་
བ་དེ་ནི་ཐག་སྒུལ་འདྲ་གཟུགས་ཀྱི་གྲོས་ཚོགས་ཤིག་ཡིན་པར་འདོད་ལ། གྲོས་ཚོགས་
འཐུས་མི་འོས་འདེམས་བྱས་པའི་ནང་། རྒྱལ་ཁབ་དེའི་འབངས་མི་སེར་མ་ཡིན་པ་འཛུལ་
ཞུགས་བྱས་ཡོད་སྟབས། གྲོས་ཚོགས་འཐུས་མི་སུམ་ཆ་གཅིག་གིས་མུ་མཐུད་མའོ་སི་
ཁོ་གཞུང་ལ་ཞབས་འདེགས་ཞུ་རྒྱུ་ལགས་ན། གྲོས་ཚོགས་གསར་པ་དེ་ཁྲིམས་མཐུན་
ཅན་ཞིག་ཆགས་མེད་ཚུལ་བརྗོད། འོན་ཀྱང༌། ཕྱིས་སུ་མི་དམངས་དཔུང་ཁག་ཐེ་བའི་
རྒྱལ་གཅེས་ཚོགས་པ་མང་པོ་ཞིག་གིས། རང་བཙན་ལ་དགའ་བའི་ཕྱོགས་ཁག་དེར་རྒྱབ་
སྐྱོར་ཤུགས་ཆེན་བྱས་ཤིང་། མཉམ་རུབ་ཀྱི་ཐོག་ནས་མའོ་སི་ཁོ་རུ་ཡོད་པའི་སའོ་ཝི་ཐི་
མཉམ་སྦྲེལ་དབུས་གཞུང་ལ་ཁ་གཏད་བཅག་པས། མཐར་ལཱ་ཐི་ཝི་ཡའི་ལྷག་བསམ་ཟོལ་
མེད་ཅན་གྱི་མི་སྣ་དང་ལྷན་དུ་རང་བཙན་གཙང་མ་ཐོབ།
ཐོག་མའི་ཆར། དབང་བསྒྱུར་བའི་ཚོགས་པ་གསར་པ་དེ་བརྟན་པོ་མེད་ལ། ཉམ་
ཆུང་ནུས་མེད་ཅིག་ཀྱང་ཡིན། ལཱ་ཐི་ཝི་ཡའི་ནང་ཁུལ་དུ་ཡོད་པའི་ཨུ་རུ་སུ་རྒྱལ་ཁབ་
ཀྱི་མི་ཚུད་པའི་མི་དམངས་ཕལ་ཆེ་བས། བཅའ་ཁྲིམས་དང༌། གཞུང་གིས་གཏན་འབེབས་
བྱས་པའི་སྲིད་བྱུས། བཀའ་ཁྱབ་བཅས་ལ་གུས་བརྩི་བྱེད་ན་ཡང་། གཞུང་ལ་དྲག་ཤུགས་
བེད་སྤྱོད་དམ་སྲུང་སྐྱོབ་བྱེད་པའི་སྒྲིག་འཛུགས་ཁག་ལྡན་མེད། དྲག་ཆས་ཉེན་རྟོག་པ་
ཕར་ཞོག ཐ་ན་ཡིད་རྟོན་རུང་བའི་སྤྱིར་བཏང་གི་ཉེན་རྟོག་པའི་དཔུང་ཁག་ཅིག་ཀྱང་མེད།
སྤྱི་མཐུན་རྒྱལ་ཁབ་ནང་གཏན་སྡོད་བྱས་པའི་སའོ་ཝི་ཐི་མཉམ་སྦྲེལ་གྱི་དམག་དཔུང་འབོར་
ཆེན་ཡོད་པ་དེ་ལ་མཚོན་ན། རང་བཙན་ལ་ངོ་རྒོལ་བྱེད་མཁན་གྱི་ཕྱོགས་བྱས་ཏེ། སྲིད་
གཞུང་དང་དེས་གཏན་འབེབས་བྱས་པའི་སྲིད་བྱས་བཅས་ལ་མཐོང་ཆུང་བྱེད་ཀྱི་ཡོད།
དེར་བརྟེན། སྲིད་གཞུང་གསར་པ་དེའི་གནས་སྟངས་ལ་མཚོན་ན། གཞན་གྱིས་རྒོལ་
རྡུང་བྱེད་ཆོག་ཆོག་དང་། ཡུལ་གྱི་གནས་བབ་བདེ་འཇགས་མེད་ཁར། དུས་ནམ་ཞིག་
སྲིད་དབང་འཕོ་འགྱུར་རམ་དྲག་པོའི་ཟིང་ཆ་ལངས་མི་ཡོང་ངམ་སྙམ་པའི་སེམས་ཁྲལ་
བྱེད་དགོས་ཀྱི་ཡོད།
འཁྲུག་རྩོད་ཐེངས་དང་པོ་ནི། རང་བཙན་གསལ་བསྒྲགས་བྱས་རྗེས་ཀྱི་ཉིན་
འགའི་ནང་བྱུང་བ་དང༌། དེ་ནི་༡༩༩༠ ལོའི་ཕྱི་ཟླ་༥ ཚེས་༡༤ ཉིན། སའོ་ཝི་ཐི་
མཉམ་སྦྲེལ་གྱི་སྲིད་འཛིན་གྷབ་པ་ཆི་ཧྥུ་ནས། ལཱ་ཐི་ཝི་ཡས་རང་བཙན་ཡོངས་བསྒྲགས་
བྱས་པ་དེ་ནི་རིན་ཐང་མེད་ལ། ནུས་མེད་ཡིན་པ་གསལ་བསྒྲགས་གནང་བ་མ་ཟད། ངལ་
རྩོལ་བའི་རྒྱལ་སྤྱིའི་དཔུང་ཁག་ལ་སྐུལ་མ་མཛད་དེ། མའོ་སི་ཁོ་ལ་བློ་ཁ་ཕྱོགས་པའི་ཨུ་
རུ་སུའི་མི་རྣམས་ལ། ཕྱི་ཟླ་༥ ཚེས་༡༥ ཉིན་ལས་མཚམས་འཇོག་པ་དང་། ངོ་རྒོལ་
གྱི་ཚོགས་ཆེན་ནང་ཞུགས་པར་འབོད་སྐུལ་བྱེད་དུ་བཅུག བཟོ་གྲྭ་ཁ་ཤས་ཤིག་གིས་ཉིན་
དེར་ལས་མཚམས་བཞག་པ་དང༌། ཕལ་ཆེ་བ་གོ་མཚོན་ཐོགས་མེད་པའི་དམག་དཔོན་
དང༌། གྱོན་ཆས་དཀྱུས་མ་གོན་པའི་དམག་མིའི་ལས་བྱེད་བཅས་ལས་གྲུབ་པའི་ངལ་རྩོལ་
བའི་རྒྱལ་སྤྱིའི་དཔུང་ཁག་གིས། གྲོས་ཚོགས་ཀྱི་ཐོག་ཁང་མདུན་དུ་ཡོང་ནས། རེ་ཞིག་
རང་བཙན་ཡོངས་བསྒྲགས་བྱས་པ་ཕྱིར་འཐེན་དགོས་རྒྱུ་མ་ཟད། དམག་མིའི་དམིགས་
བསལ་གྱི་དབང་ཆ་དང་ཁེ་དབང་སོགས་སླར་གསོ་དགོས་པའི་རེ་འདུན་འདོན་མཁན་རྣམས་
ལ་རྒྱབ་སྐྱོར་བྱས། མང་ཚོགས་དེ་རྣམས་ཀྱིས་ཞེ་འཁོན་སློང་བའི་རྣམ་འགྱུར་ངན་པ་བཟུང་
ཡོད་སྟབས། ཟིང་ཆ་སློང་བ་དང༌། ལག་འཛིང་ཤོར་བའི་ཉེན་ཁ་ཆེན་པོར་ཐུག་ཡོད།
ཕྱིས་སུ་ཅུང་མ་འགོར་བར་རླུང་འཕྲིན་དང་བརྙན་འཕྲིན་བཅས་ལས་མཐོང་གསལ་ལྟར་
ན། ཡིད་འགུལ་ཐེབས་པ་ཞིག་ལ། དེ་ལས་མང་བའི་ལཱ་ཐི་ཝི་ཡའི་མི་རྣམས་གྲོས་ཚོགས་
ཁང་གི་མདུན་དུ་འདུ་འཛོམས་ཀྱིས། གྲོས་ཚོགས་ཀྱི་ཐོག་ཁང་ཆེན་མོ་སྲུང་སྐྱོབ་བྱས།
ཉེན་འཚབ་ཆེ་བའི་དུས་ཚོད་ཁ་ཤས་དེའི་ནང༌། དམག་དཔུང་གིས་ནུས་ཤུགས་ཡོད་རྒུ་
རྩལ་སྤྲུགས་བྱས་ནས་གྲོས་ཚོགས་ཀྱི་མདུན་དུ་བསྐྱོད་རྒྱུའི་རེ་ངན་འཆང་ན་ཡང་། བསམ་
དོན་དེ་ཇི་བཞིན་མ་འགྲུབ་པ་རེད། སྐབས་དེར་ལག་འཛིང་དང་རྒྱག་རེས་ཆུང་ཙག་རིགས་
ཅུང་ཟད་ཤོར་ན་ཡང་། ཟིང་ཆ་ཆེར་མ་ལངས། དེ་ལྟར་ཞི་འཇམ་བྱུང་བའི་རྒྱུ་མཚན་
ནི། སྲུང་སྐྱོབ་བྱེད་མཁན་གྱི་མི་དམངས་རྣམས་འགྱུར་བ་སྤུ་ཙམ་མེད་པར་སྲ་བརྟན་བྱས་
ནས་བསྡད་པ་དང་། ཉེན་རྟོག་པས་ཁ་གཏད་དུ་ཡོད་པའི་མི་ཚོགས་ཁག་གཉིས་ཀྱི་བར་
མཚམས་ཕྱེས་པ་བཅས་ལ་བརྟེན་ནས་བྱུང་བ་ཡིན།
༡༩༩༠ ལོའི་དབྱར་ཁར་རྙོག་ཟིང་ཆེར་མ་བྱུང་བར་ཅུང་ཟད་ལྷིང་འཇགས་
བྱུང་བ་ཡང༌། སྟོན་ཀ་སླེབས་སྐབས། བྷེ་རི་ཐི་ནག་པོ་( black berets) ཞེས་པའི་
སའོ་ཝི་ཐི་མཉམ་སྦྲེལ་གྱི་ནང་སྲིད་ལྷན་ཁང་གི་དམག་དཔུང་དམིགས་བསལ་ཅན་གྱིས།
འབངས་མི་དང་གྲོང་ཁྱེར་སྲིད་གཞུང་བཅས་ལ་ཁ་གཏད་བཅག་པ་དང༌། འཇིགས་སྐུལ་
རང་བཞིན་གྱི་འབར་རྫས་རྒྱུན་དུ་གས་ཐོར་བྱུང་བས། འཇིགས་སྐུལ་གྱི་གནས་ཚུལ་ཡང་
རིམ་གྱིས་ཇེ་མང་དུ་སོང་། འབར་རྫས་འདི་དག་གས་ཐོར་བྱུང་བས། འཛམ་གླིང་འཁྲུག་
ཆེན་གཉིས་པའི་སྐབས། ལཱ་ཐི་ཝི་ཡའི་དམག་མིས་གསར་དུ་བསྐྲུན་པའི་སྔོན་གཤེགས་
དཔའ་བོ་དྲན་གསོའི་རྡོ་རིང་ལ་གཏོར་སྐྱོན་ཐེབས་པ་མ་ཟད། དམག་སྒར་དང་། དམར་
ཤོག་ཚོགས་པའི་ལས་ཁུངས། རི་གྷ་ནང་ལོགས་སུ་ཡོད་པའི་གསང་བའི་ཉེན་རྟོག་པའི་
(KGB)ཐོག་ཁང་། ཨུ་རུ་སུ་མིའི་སློབ་གྲྭ་དང༌། ཡང་ན་དེ་དག་གི་ལས་ཤག་བཅས་
ཀྱི་ཉེ་འཁྲིས་སུ་ཡང་འབར་རྫས་གས་ཐོར་བྱུང་འདུག དེ་དག་ལས་ཕལ་ཆེ་བར་རྙོག་དྲ་
སློང་བའི་རང་བཞིན་ལྡན་ཞིང་། ཐད་ཀར་དམག་ཤུགས་ལ་བརྟེན་ནས་ལྭ་ཐི་ཝི་ཡ་དབང་
བསྒྱུར་བྱེད་པར་ཁ་གཡར་ས་བཟོས་པ་ཞིག་ཀྱང་རེད། དམག་དཔོན་མཐོ་ཁག་དང༌།
མའོ་སི་ཁོ་ལ་བློ་ཁ་ཕྱོགས་པའི་མི་སྣ་ཚོས། སའོ་ཝི་ཐི་མཉམ་སྦྲེལ་དབུས་གཞུང་ལ། བདེ་
འཇགས་དང་སྒྲིག་སྲོལ་བསྐྱར་གསོ་ཡོང་བའི་རེ་བ་ཡང་ཡང་བཏོན་ཡོད། སའོ་ཝི་ཐི་
མཉམ་སྦྲེལ་གྱི་དམངས་གཙོ་བཅོས་བསྒྱུར་བྱེད་མཁན་གྱི་ཆབ་སྲིད་པ་མང་པོ་ཞིག་སྲིད་
འཛིན་གྷབ་པཱ་ཆི་ཧྥུའི་ཚོགས་པ་ལས་དགོངས་པ་ཞུས་རྗེས། དེ་དག་གི་ཚབ་ལ་གྷི་རའོ་
མོ་ཝི་( Gromov)དང་། ཕུའུ་གྷོ་(Pugo)སོགས་མཁྲེག་འཛིན་ཅན་གྱི་མི་སྣ་ཁག་ཅིག་
ཡོང་ཡོད། དེར་བརྟེན་ཕྱི་སྲིད་བློན་ཆེན་ཤིས་ཝིར་ཌི་ནཱ་རྡི་ཛི་(Sheverdnadze)ནས་
དགོངས་པ་ཞུས་ཤིང་། རིང་མིན་སྲིད་དབང་སྒེར་འཛིན་པ་ཡར་ལངས་པའི་ཉེན་བརྡ་
ཡང་སྤྲད། འདི་དག་ལས་གསལ་བོར་མཐོང་ཐུབ་པ་ཞིག་ལ། ལཱ་ཐི་ཝི་ཡའི་མི་རྣམས་
ཀྱིས་ཞུམ་པ་མེད་པའི་སྒོ་ནས། ཉམས་ཚོད་ཆེན་པོ་ཞིག་བླངས་པ་འདི་ལ་གདོང་ལེན་
བྱེད་དགོས། 
གནས་སྟངས་ཛ་དྲག་ཅན་འདིའི་འོག མི་དམངས་དཔུང་ཁག་གིས། ལཱ་ཐི་
ཝི་ཡའི་མི་དམངས་དཔུང་ཁག་གི་འགན་འཛིན་ལྷན་ཚོགས་ནས། ལཱ་ཐའོ་ཝི་ཡའི་རང་
བཙན་ལ་རྒྱབ་སྐྱོར་གནང་མཁན་ཡོངས་ལ་ཕུལ་བའི་ཞུ་ཡིག་ཟེར་བའི་ཡིག་ཆ་འགྲེམས་
སྤེལ་གནང་ཞིང་།(ཟུར་བཀོད་དང་པོར་གཟིགས།) བརྡ་ཁྱབ་འདི་ནི་དོན་རྐྱེན་ག་གེ་མོ་
ཞིག་བྱུང་སྐབས་ཇི་ལྟར་བྱེད་དགོས་མིན་འབོད་སྐུལ་ཞུས་པ་ཞིག་ཡིན་ཞིང་། དེའི་ནང་
སྲིད་དབང་འཕོ་འགྱུར་བྱུང་སྐབས་སམ། སྲིད་འཛིན་ནས་ཐད་ཀར་བཙན་དབང་གིས་
དབང་བསྒྱུར་བྱེད་སྐབས། མི་སྒེར་བ་དང་ཚོགས་སྡེ་ཁག་བཅས་ནས་བྱ་སྤྱོད་དང་སྤྱོད་
ལམ་ཅི་ཞིག་ཁྱེར་དགོས་མིན་གྱི་ལམ་སྟོན་འཆར་གཞི་གྲ་སྒྲིག་བྱས་པ་ཞིག་ཡིན་ལ། མི་
དམངས་དཔུང་ཁག་གིས། མི་དམངས་ལ་གནས་ཚུལ་དེ་འདྲའི་འོག་འཚེ་མེད་ཞི་བའི་
ཐབས་ལམ་བེད་སྤྱོད་བྱེད་དགོས་པའི་རེ་བ་ཡང་བཏོན། དངོས་སུ་བཤད་ན་འབོད་སྐུལ་
དེ་ནི། འབངས་མི་སེར་ནས་འཚེ་མེད་ཞི་བའི་བྱ་སྤྱོད་ཁྱེར་ནས་རྒྱལ་སྲུང་ཐོག་འཆར་
གཞི་བཏིང་བ་ཐེངས་དང་པོ་དེ་ཆགས་ཡོད། དཔེར་ན། མི་དམངས་ལ་གྲོས་ཚོགས་
ནས་གཏན་འབེབས་གནང་བའི་བཅའ་ཁྲིམས་ཁོ་ན་བརྩི་འཇོག་བྱ་དགོས་རྒྱུ་ལས། དྲག་
ཤུགས་ཆེ་བའི་གོང་རིམ་གང་རུང་ངམ་དམག་དཔུང་གི་བཀའ་ལ་ཉན་འཇོག་བྱ་མི་དགོས་
པ་དང་། འོས་འདེམས་སམ་མང་མོས་འོས་བསྡུ་གང་གི་ནང་དུའང་ཞུགས་མི་དགོས་པའི་
བསླབ་བྱ་བརྒྱབ་པ་མ་ཟད། བཙན་འཛུལ་བའི་ནག་ཉེས་གང་བསགས་པ་ཚང་མ་ཡིག་
ཐོག་ཞིབ་ཕྲ་བཀོད་ནས་བཞག
གྲོས་ཚོགས་ཀྱི་རྒྱལ་སྲུང་སྡེ་ཚན་དང་། ནང་སྲིད་ལྷན་ཚོགས། གཞན་ཡང་
རང་དབང་སྡེ་ཚན་ཚང་མས། ཉེན་ཁའི་གནས་སྟངས་འོག ཅི་ལྟར་འཚེ་མེད་ཞི་བའི་
ཐབས་ལམ་སྤྱད་དེ་སྲིད་གཞུང་དང་། སྤྱི་བའི་བཟོ་བཀོད་སྲུང་སྐྱོབ་བྱེད་པའི་འཆར་གཞི་
བཏོན་ཡོད། ལཱ་ཐི་ཝི་ཡའི་སེམས་ཤུགས་ཅན་གྱི་མི་སྣ་དེ་ཚོས། མངོན་གསལ་མིན
པའི་ཐོག་ནས་འགོག་སྲུང་རུ་ཁག་གི་དྲ་རྒྱ་ཞིག་རྩ་འཛུགས་བྱས་མོད། སྲིད་གཞུང་ནས་
དྲག་པོའི་དཔུང་ཁག་ཇི་ཡང་རྩ་འཛུགས་བྱས་མེད།* འོན་ཀྱང་། འགོག་སྲུང་རུ་ཁག་
འདི་དག་མེ་མདའ་སོགས་བརྒྱབ་པའི་དོན་རྐྱེན་གང་གི་ནང་དུའང་ཞུགས་མྱོང་མེད།

ས་བཅད་ལྔ་བ།

ཕྱི་ཟླ་དང་པོའི་ཉེན་ཁ།
༡༩༩༡ ལོའི་ཕྱི་ཟླ་དང་པོའི་ཚེས་༢ ཉིན། སའོ་ཝི་ཐི་མཉམ་སྦྲེལ་གྱི་བྷེ་རི་ཐི་
ནག་པོ་(black berets)ཞེས་པའི་དམག་དཔུང་དམིགས་བསལ་ཅན་དེས། རི་གྷའི་གསར་
འགྱུར་ལས་ཁུངས་ཀྱི་ཐོག་ཁང་ཆེན་མོ་བཙན་འཕྲོག་བྱས། དེ་སྔ་སྤྱི་མཐུན་རྒྱལ་ཁབ་ཀྱི་
གསར་ཤོག་ཆེ་ཁག་ཚང་མ། ཐོག་ཁང་ཆེན་མོ་དེའི་ནང་དཔར་སྐྲུན་འགྲེམས་སྤེལ་བྱེད་
ཀྱི་ཡོད། བྷེ་རི་ཐི་ནག་པོ་ཞེས་པ་དེས་ཐོག་ཁང་ཆེན་མོའི་ནང་ཡོད་པའི་ལས་བྱེད་རྣམས་
ལ་བཅར་རྡུང་དང་། བརྙས་བཅོས། འཇིགས་སྐུལ་སོགས་བྱས་པར་བརྟེན། མང་ཚོགས་
ནས་ཛ་དྲག་གི་ལས་འགུལ་སྤེལ་ཏེ། མི་གྲངས་ཆིག་ཁྲི་ལྷག་འདུས་ནས་ཐོག་ཁང་ཆེན་
མོ་དེའི་ནང་ཡོད་པའི་དམར་ཤོག་ཚོགས་པའི་དབུས་འཐུས་མི་ལྷན་ཁང་བཙན་འཕྲོག་གིས་
མཚོན། གཞི་རྒྱ་ཆེ་བའི་ངོ་རྒོལ་གྱི་ལས་འགུལ་སྤེལ། ངོ་རྒོལ་གྱི་ལས་འགུལ་གཞན་
ཞིག་ནི། གསར་ཁང་དེའི་ནང་ལས་ཀ་བྱེད་བཞིན་པའི་ལས་མི་རྣམས། དམར་ཤོག་
ཚོགས་པའི་བཙན་སྐུལ་ལ་གཡོལ་ཆེད། ཁོ་ཚོའི་ལས་ཀ་བྱེད་སའི་ཡུལ་དང་ཁ་བྲལ་ནས་
ཕྱིན། འོན་ཀྱང་། སྲིད་གཞུང་གིས་ལམ་སེང་དཔར་སྐྲུན་གྱི་ཉེར་མཁོའི་ཡོ་བྱད་དང་།
མ་རྩ་བཅས་མཁོ་འདོན་གནང་རྒྱུའི་ཞལ་བཞེས་གནང་བ་མ་ཟད། ལས་མེད་སྐབས་ཀྱི་
ཕོགས་ཐོབ་ཀྱང་གུན་གསབ་གནང་རྒྱུའི་ཞལ་བཞེས་མཛད།
ཟླ་ཤས་རིང་སེམས་ཁྲལ་ཆེན་པོའི་ངང་འཚོ་བ་རོལ་བའི་མི་དམངས་ལ་མཚོན་
ན། གསར་ཁང་ཆེན་མོ་གཞན་གྱིས་བདག་པོ་བརྒྱབ་པ་དེ་ནི། ཁྱོན་ཆེ་བའི་དམག་དོན་
བྱ་སྤྱོད་ནང་གི་གོམ་པ་དང་པོ་དེ་ཡིན།
ཕྱི་ཟླ་དང་པོའི་ཚེས་༧ ཉིན། སའོ་ཝི་ཐི་མཉམ་སྦྲེལ་གྱིས། གཞོན་སྐྱེས་རྣམས་
ནས་དམག་ཁྲལ་དང་ལེན་བྱ་ཆེད། བྷལ་ཐི་ཁི་སྤྱི་མཐུན་རྒྱལ་ཁབ་ནང༌། མཁའ་མཆོང་
དམག་སྡེ་ཞིག་ཁ་སྣོན་བྱ་རྒྱུའི་གསལ་བསྒྲགས་བྱས། དེ་ནི་ཁ་གཡར་ས་ཙམ་ལས། དོན་
དངོས་ཐོག་མཁའ་མཆོང་དམག་སྡེ་དེ་ནི། བྷེ་རི་ཐི་ནག་པོར་དཔུང་རོགས་སུ་བཏང་ནས།
རྒྱལ་སའི་གནད་འགག་ཅན་གྱི་ས་ཆ་བཙན་འཕྲོག་བྱ་རྒྱུ་དང་། ལཱ་ཐི་ཝི་ཡའི་སྲིད་གཞུང་
དང་མི་དམངས་ལ་བཙན་གནོན་བྱ་ཆེད་ཡིན།
སྐབས་དེར། ལཱ་ཐི་ཝི་ཡའི་མི་རིགས་རང་བཙན་གྱི་ལས་འགུལ་ལ་མཚོན་ན།
མི་དམངས་དཔུང་ཁག་གིས། སྲིད་དབང་བཙན་འཕྲོག་བྱེད་མཁན་ལ་ཁྱོན་ཡོངས་ནས
ཁ་གཏད་གཅོག་པའི་ཐབས་ལམ་དུ། ཁོ་ཚོའི་རྒྱབ་སྐྱོར་བ་རྣམས་ལ། ཉེན་ཁའི་སྐབས
ལས་འགུལ་ཇི་ལྟར་སྤེལ་དགོས་པའི་འབོད་སྐུལ་གནང་།(ཟུར་བཀོད་གཉིས་པར་གཟིགས།)
མའོ་སི་ཁོ་གཞུང་གིས། ལཱ་ཐི་ཝི་ཡའི་སྲིད་གཞུང་མེད་པ་བཟོ་བར་འཆར་གཞི་
ཆེས་ཡོང་ཤས་ཆེ་བ་ནི། མཱ་ལེ་རིང་ལུགས་ཀྱི་གཡོ་སྒྱུ་ལ་བརྟེན་ནས། གསར་བརྗེའི་
གནས་ཚུལ་གྱི་བྱུས་ངན་ཞིག་གདིང་རྒྱུ་དང་། རྒྱ་ཆེའི་ངལ་རྩོལ་བའི་འདོད་པ་མ་ཁེངས་
པའི་བར་གསེང་བཙལ་ཏེ་དཀྲུག་ཤིང་བརྒྱག་རྒྱུ། གསར་བརྗེ་ཅན་གྱི་འཕྲལ་སེལ་སྲིད་
གཞུང་འཛུགས་རྒྱུ། སའོ་ཝི་ཐི་མཉམ་སྦྲེལ་དབུས་གཞུང་ནས་དམག་རོགས་གཏོང་དགོས་
པའི་རེ་བ་འདོན་རྒྱུ་བཅས་ཡིན། མའོ་སི་ཁོ་གཞུང་ནས། གནའ་བོའི་གཡོ་སྒྱུའི་སྲོལ་
རྒྱུན་མ་འདྲ་བ་འདི་དག་བེད་སྤྱོད་ཐེངས་མང་བཏང་མྱོང་ཡོད།(དཔེར་ན། ༡༩༣༩ ལོར་
ཧྥིན་ལན་ཌི་དང༌། ༡༩༦༨ ལོར་ཅའེ་ཁི་སི་ལ་ཧྥི། ༡༩༧༩ ལོར་ཨ་ཧྥི་གྷ་ནི་སི་ཐན་བཅས་
ནང་བེད་སྤྱོད་བཏང་།) ཉེ་ཆར་དངོས་ཟོག་གི་རིན་གོང་འཕར་བ་ལ་བརྟེན་ནས། ཨུ་
རུ་སུའི་སྐད་བེད་སྤྱོད་བྱེད་ཅིང་། རྒྱལ་ས་རི་གྷ་གཙོས་པའི་གྲོང་ཁྱེར་ཆེ་ཁག་ནང་གནས་
པའི་མི་ཕལ་ཆེ་བ་ཞིག་གི་འདོད་པ་ཁེངས་ཀྱི་མེད་པའི་རྣམ་འགྱུར། ལས་སླ་བོའི་ངང་
ཕྱི་རུ་མངོན་དུ་འཇུག་ཐུབ། གསར་བརྗེ་སྲིད་གཞུང་གི་ངོ་ཚབ་པ་ནི། ༡༩༩༠ ལོར་
དམར་ཤོག་ཚོགས་པ་དང་། ངལ་རྩོལ་བའི་རྒྱལ་སྤྱིའི་དཔུང་ཁག་གཉིས་ནས་བཙུགས་
པའི་ལཱ་ཐི་ཝི་ཡ་འབངས་མི་ཡོངས་ཀྱི་སྐྱོབ་གསོའི་རྒྱུན་ལས་ལྷན་ཚོགས་ཟེར་བ་ཡིན།
ཕྱི་ཟླ་དང་པོའི་ཚེས་༡༠ ཉིན། ངལ་རྩོལ་བའི་རྒྱལ་སྤྱིའི་དཔུང་ཁག་གིས་རང་
བཙན་ལ་ངོ་རྒོལ་བྱེད་པའི་ལས་འགུལ་རྒྱ་ཆེར་སྤེལ་ཞིང་། དངོས་ཟོག་གི་རིན་གོང་འཕར་
ཆ་བྱུང་བར་ངོ་རྒོལ་དང༌། སའོ་ཝི་ཐི་མཉམ་སྦྲེལ་གྱིས་དབང་བསྒྱུར་བསྐྱར་གསོ་དགོས་
པའི་རེ་འདུན་བཏོན། དེ་མ་ཟད་སྲིད་གཞུང་ལ་མཐའ་མའི་ཉེན་བརྡ་བཏང་ནས། གལ་
སྲིད་འདོད་པ་ཁེངས་པའི་ལན་འདེབས་ཤིག་མ་བྱུང་ཚེ། ཕྱི་ཟླ་དང་པོའི་ཚེས་༡༥ ཉིན།
ཕྱོགས་ཡོངས་ནས་ལས་མཚམས་འཇོག་རྒྱུའམ། ཡང་ན་ཐབས་ལམ་གཞན་པའི་སྒོ་ནས་
ངོ་རྒོལ་བྱེད་པར་འཇིགས་སྐུལ་བྱས།
འོན་ཀྱང་། སྐྱི་གཡའ་བའི་རྡུང་རྡེག་ཐེངས་དང་པོ་དེ། ལི་ཐའོ་ནི་ཡར་དམིགས་
འཛུགས་བྱས། ཕྱི་ཟླ་དང་པོའི་ཚེས་༡༡ ཉིན། མཁའ་མཆོང་དམག་དཔུང་གིས། ཝིལ་
ནིའུ་སི་(Vilnius) གྲོང་ཁྱེར་ནང་ཡོད་པའི་སྲིད་གཞུང་གི་ཐོག་ཁང་ཆེན་མོ་སྲུང་སྐྱོབ་བྱེད་
མཁན་ལག་ཏུ་ཁབ་སྐུད་པ་ཙམ་ཡང་མེད་པའི་འབངས་མི་སེར་ལ་མེ་མདའ་བརྒྱབ། ཕྱི་
ཟླ་དང་པོའི་ཚེས་༡༣ ཉིན། ཐན་གྷ་རི་དང་རྐང་དམག་བཅས་ཀྱི་དཔུང་དམག་གིས།
ཝིལ་ནིའུ་སི་གྲོང་ཁྱེར་ནང་ཡོད་པའི་གཟུགས་མཐོང་རླུང་འཕྲིན་གྱི་དབུས་ལས་ཁུངས་སྲུང་
སྐྱོབ་བྱེད་མཁན་གྱི་མི་སེར་ལ་རྒོལ་རྡུང་བྱས་པས། མི་གྲངས་༡༤ ཤི་བ་དང༌། ༢༠༠
ལྷག་ལ་རྨས་སྐྱོན་ཕོག
རི་གྷ་གྲོང་ཁྱེར་ཡང་འཐབ་འཁྲུག་གི་གཡུལ་ས་ལྟ་བུ་ཞིག་ཏུ་གྱུར་ཅིང་། ལཱ་
ཐི་ཝི་ཡའི་མི་དམངས་དཔུང་ཁག་ཁྲོད་མཚན་མཐོང་ཆེན་པོ་ཡོད་པའི་དབུ་ཁྲིད་ཅིག་སྟེ།
གྲོས་ཚོགས་ཀྱི་ཚོགས་གཞོན་དང་པོ་ཌའེ་ནི་སི་་་་་ཨི་ཝན་སི་ལགས་ཀྱིས། ནམ་སྨད་ཆུ་
ཚོད་༤ པའི་ཐོག་ནས། རྒྱང་བསྒྲགས་བརྒྱུད་མི་རྣམས་གྲོས་ཚོགས་ཁང་དང་། བརྙན་
འཕྲིན་རྒྱང་བསྒྲགས་བྱེད་ཡུལ། རྒྱལ་སྤྱིའི་ཁ་པར་དང་ཏར་འཕྲིན་གཏོང་ཡུལ་སོགས་
ས་ཚིགས་གནད་འགག་ཅན་རྣམས་སུ་འདུ་འཛོམས་དགོས་པའི་འབོད་སྐུལ་ཞུས། ཁོང་
གི་འབོད་སྐལ་དེ་ཞོགས་པའི་ཆུ་ཚོད་ཕྱེད་ཀ་རེའི་ནང་ཐེངས་རེར་རྒྱང་བསྲིང་བྱས། གཞན་
ཡང་མི་རྣམས་ཀྱིས་ལཱ་ཐི་ཝི་ཡའི་པར་བ་དང༌། ཕྱི་རྒྱལ་གྱི་གསར་འགོད་པ་ཁག་ཅིག་
གིས། ཝིལ་ནིའུ་སིའི་བསྡེབས་གསོད་ཆེན་པོ་གློག་པར་བརྒྱབ་ནས་གསར་འགོད་བྱས་
པ་བརྙན་འཕྲིན་ཐོག་ནས་མཐོང་སྐབས། དེ་ལྟ་བུའི་དོན་རྐྱེན་ཅུང་མི་འགོར་བར་རི་གྷར་
ཡང་ཡོང་རྒྱུ་ཡིན་པའི་ཡིད་ཆེས་བྱེད་ཀྱི་ཡོད། འོན་ཀྱང་། འཇིགས་རྔམ་དང་ཟང་ཟིང་
ལང་ལོང་ཆེར་མ་བྱུང་བར། མི་རྣམས་ཀྱིས་འདི་ནི་གཡོལ་དུ་མེད་པའི་དོན་དག་ཅིག་
ལ་བརྩིས་ཏེ། སྙིང་སྟོབས་བསྐྱེད་ནས། ༡༩༨༨ ལོ་ནས་དུས་སྔ་ཕྱི་ཞིག་མ་གཏོགས་
འབྱུང་དུ་དོགས་པའི་དོན་རྐྱེན་དེ་ལ་སྒུག་བཞིན་བསྡད།
རྒྱལ་སྲུང་ལྷན་ཚོགས་ཀྱི་རྒྱུན་ལས་ཡིན་པའི་གྲོས་ཚོགས་འཐུས་མི་ཀའོ་སི་ཏན་
དྷ་(Odisejs Kostanda) དང་། དེ་སྔོན་དམག་དཔོན་བྱས་མྱོང་བའི་སེམས་ཤུགས་
ཅན་གྱི་མི་སྣ། གཞན་ཡང་སློབ་སྟོན་པ་ཁག་ཅིག་ལྷན་འཛོམས་ཀྱིས། ཝེ་ཁི་རི་གྷ་( རི་
གྷ་རྙིང་མ།)ཞེས་བཀག་རྡོ་སོགས་བེད་སྤྱོད་ཀྱིས་གྲོང་ཁྱེར་ནང་ཁུལ་དུ་འགོག་སྲུང་བྱེད་
པའི་འཆར་གཞི་ཞིག་བཟོས། དེ་ལྟར་མིང་འདོགས་བྱས་པའི་རྒྱུ་མཚན་ནི། དཔེར་ན་
གྲོས་ཚོགས་དང་། ལཱ་ཐི་ཝི་ཡའི་རླུང་འཕྲིན་ཁང་སོགས་གནད་འགགས་ཅན་གྱི་བཟོ་བཀོད་
ཚང་མ། རི་གྷ་རྙིང་བའི་ས་ཁུལ་དུ་ཡོད་ཕྱིར་ཡིན། གྲོས་ཚོགས་ནས་ཛ་དྲག་ངང་འགོག་
སྲུང་བྱེད་པའི་དབུས་ལས་ཁུངས་གསར་འཛུགས་གནང་སྟེ། ལས་དོན་ཐམས་ཅད་སྙོམ་
པོ་ཡོང་བ་དང༌། རྒྱུ་དངོས་ཐོག་རོགས་སྐྱོར་གནང་མཁན་རྣམས་ལ་བཀོད་འདོམས་བྱེད་
ཀྱི་ཡོད།
ཉིན་དེའི་ཕྱི་དྲོ་དུས་ཚོད་༢ པའི་ཐོག ཧ་ལམ་མི་གྲངས་ལྔ་འབུམ་ལྷག་རི་གྷ་
རྙིང་བའི་མི་དམངས་ཀྱི་ཚོགས་ཆེན་ནང་ཞུགས་ཏེ། མའོ་སི་ཁོ་གཞུང་གིས་ཝིལ་ནིའུ་
སུ་རྒྱལ་སར་དྲག་གནོན་བྱས་པར་ངོ་རྒོལ་དང་། ཡང་ན་ཁྱིམ་མཚེས་རྒྱལ་ཁབ་ལི་ཐའོ་
ནི་ཡའི་མི་དམངས་དང་རྡོག་རྩ་གཅིག་སྒྲིལ་ཡིན་པའི་རྣམ་འགྱུར་བསྟན། ཁྲོམ་སྐོར་གྲུབ་
རྗེས། མི་མང་པོ་ཞིག་ཤུལ་དུ་བསྡད་ནས། གྲོས་ཚོགས་ཁང་དང༌། རི་གྷ་རྙིང་བའི་ཕྱི་
ནང་གི་ས་ཚིགས་གཞན་ཁག་ཚང་མའི་མཐར་སྐོར་དུ་བཀག་ར་བཟོས། གྲོང་ཁྱེར་ནང་
ཁུལ་དུ་བསྐྱོད་པའི་ཁྲོམ་ལམ་ཡོད་ཚད། འགྲུལ་འཁོར་(བྷ་སི།)དང་། སྣུམ་འཁོར་
གཞན་དག་གིས་བཀག་སྟེ་འགྲོ་ས་མེད་པ་བཟོས་ཤིང་། ཕྱིས་སུ་འགོག་བྱེད་ཀྱི་དངོས་
པོ་དེ་དག་གི་ཚབ་ལ། རྡོ་དང་། ཨར་འདམ། བྱེ་མ། ཤིང་ཆ་སོགས་ཀྱིས་ཁེངས་པའི་
དོ་སྐྱེལ་སྣུམ་འཁོར་དང༌། ས་སྔོག་བྱེད་ཀྱི་འཕྲུལ་འཁོར་ཆེན་པ་བཅས་བཞག་ནས་སྔར་
ལས་མཁྲེག་ཏུ་བཏང༌། ཆེས་མཐའ་མར་འགོག་སྲུང་བ་ཚོས་ལྕགས་མདའ་དང༌། ལྕགས་
སྐུད་ཚེར་མ་ཅན། ཉ་དོལ། ས་སྒྱེ་བཅས་བེད་སྤྱད་ནས་བཀག་ར་བརྟན་པོ་བཟོས་པ་
མ་ཟད། བཀག་ར་ཁག་ཅིག་འབར་སླ་བའི་དངོས་པོས་བཟོས་ཤིང་། དེ་ནི་དངོས་སུ་
ཕར་རྒོལ་བྱེད་སྐབས། མེ་བཏང་ནས་འགོག་ཆེད་ཡིན། དེ་མ་ཟད་སྲོལ་རྒྱུན་གྱི་དམག་
འཐབ་ཡོ་བྱད་ཤིང་རྟ་བེད་སྤྱོད་ཀྱིས་བཀག་ར་ཡང་བཟོས།
འགོག་སྲུང་བས་ཉིན་མཚན་དབྱེར་མེད་དུ་བཀག་རའི་མཐའ་སྐོར་དུ་རེས་འཁོར་
ནས་སྲུང་བསྡད་པ་དང་། བཀག་ར་རེ་རེར་བཀོད་འདོམས་པ་རེ་རེ། བཀག་ར་གཉིས་
གསུམ་རེ་ས་ཁུལ་གཅིག་ལ་བརྩིས་ཏེ། ས་ཁུལ་རེ་རེར་ཡང་བཀོད་འདོམས་པ་རེ་བསྐོ་
བཞག་གིས་འགན་ཁུར་གྱི་ཡོད། གཞན་ཡང་འགོག་སྲུང་བྱེད་མཁན་ཚང་མར་བཟའ་
བཏུང་དང༌། ཐབ་ཆས། ཉལ་ཁང་། སྨན། དུག་རླུང་འགོག་བྱེད་ཀྱི་ངོ་འབག་བཅས་
མཁོ་འདོན་བྱེད་ཀྱི་ཡོད།
དང་བླངས་ཀྱི་རང་བཞིན་ལྡན་ལ། སྤྱི་ཚོགས་རང་ངོས་ནས་བྱུང་བའི་ལས་ཀ་
འདི་དག་ཚང་མ། གྲོས་ཚོགས་ཀྱིས་བཙུགས་པའི་འགོག་སྲུང་བའི་སྤྱི་ཁྱབ་ལས་ཁུངས་
དང་། མི་དམངས་དཔུང་ཁག་གི་དབུས་ལས་ཁུངས། གཞན་ཡང་ཚོགས་པ་གཞན་
ཁག་གིས་མཉམ་རུབ་ཐོག་ལས་སྒོ་སྤེལ།
བཀག་ར་བསྐྲུན་པའི་དམིགས་ཡུལ་ནི། གནས་སྐབས་རིང་ཚུར་རྒོལ་བྱེད་སྲིད་
པ་དེ་ལ་སྔོན་འགོག་གམ་འགོག་རྐྱེན་བཟོ་ཕྱིར་ཡིན། དེ་སྔོན་སའོ་ཝི་ཐི་མཉམ་སྦྲེལ་གྱིས།
ཐི་བྷི་ལི་སི་(Tbilisi)དང་། བྷ་ཁུ།(Baku) ཡང་ན་ཝིལ་ནིའུ་སི་(Vilnius) བཅས་ཀྱི་
འབངས་མི་ཕལ་བར་རྒོལ་རྡུང་བྱེད་སྐབས། རྐང་དམག་དང་། དམག་འཐབ་སྣུམ་འཁོར་
རམ་ཐན་གྷ་རི་བཅས་མཉམ་རུབ་ཐོག་ནས་རྒོལ་འཛིང་བྱེད་པའི་སྲོལ་རྒྱུན་གྱི་དམག་འཐབ་
བེད་སྤྱོད་བྱས་ཡོད། དེར་བརྟེན། སྔོན་ནས་གྲ་སྒྲིག་ཡོད་པའི་ཁ་བྱང་ལ་རི་གྷ་རྙིང་བ་
འགོག་སྲུང་བྱེད་པའི་གསལ་བཤད་ཡི་གེ་ཟེར་བ་ཞིག་བཀག་ར་སྲུང་མཁན་གྱི་མི་རྣམས་
ལ་བཀྲམ་ཞིང་།(ཟུར་བཀོད་གསུམ་པར་གཟིགས།) དེའི་ནང་གཞན་གྱིས་རྒོལ་རྡུང་བྱེད་སྐབས་
ཅི་ཞིག་བྱེད་དགོས་མིན་གྱི་གནས་ཚུལ་ཞིབ་ཕྲ་འཁོད་ཡོད།
མི་དམངས་ཕལ་ཆེ་བས། དགྲ་བོས་དྲག་པོའི་རྒོལ་རྡུང་བྱེད་རྒྱུ་སེམས་ཐག་གཙང་
ཆོད་བྱུང་ཚེ། བཀག་ར་འདི་ཙམ་གྱིས་དངོས་སུ་བཀག་འགོག་བྱེད་མི་ནུས་པ་སྔ་ས་ནས་
ཤེས་ཀྱི་ཡོད། ཡིན་ན་ཡང་། ཁོ་ཚོས་མི་དམངས་མང་པོ་འཛོམས་ནས་བགྲོད་ལམ་འགོག་
ཐུབ་པའི་རེ་བ་ཞིག་བརྒྱབ་ཅིང་། དེ་ལྟར་རེ་བ་བརྒྱབ་པ་ནི། མི་དམངས་མང་པོ་འཛོམས་
ནས་བགྲོད་ལམ་བཀག་ཚེ། ཤི་རྨས་མང་པོ་འབྱུང་རྒྱུ་དང༌། ཤི་རྨས་མང་པོ་བྱུང་བ་ལ་
བརྟེན་ནས། སའོ་ཝི་ཐི་མཉམ་སྦྲེལ་དམག་དཔུང་གིས་རྒོལ་རྡུང་བྱེད་པ་མཚམས་འཇོག་
ཡོང་བར་འདོད། གནས་སྟངས་ཆེས་ཐབས་སྡུག་ཅིག་འབྱུང་བའི་དུས་སུ། མི་མང་པོ་
ཞིག་གི་སེམས་ནང་རྒྱལ་ཁབ་རང་བཙན་གྱི་ཆེད་དུ་རང་སྲོག་འབུལ་རྒྱུའི་གྲ་སྒྲིག་བྱས་ཡོད།
ཕྱི་ཟླ་དང་པོའི་ཚེས་༡༣ ཉིན་དང༌། དེ་རྗེས་ཀྱི་དུས་ཚོད་གང་ཞིག་གི་ནང་
དུ། སྔོན་ཡོང་དུ་དོགས་པའི་འཚབ་ཆེ་བའི་དྲག་རྒོལ་མ་བྱུང༌། འགོག་སྲུང་བའི་ཞུམ་
པ་མེད་པའི་སྙིང་སྟོབས་དང༌། རྒྱལ་སྤྱིའི་ཐོག་སྡེབ་གསོད་གཞན་ཞིག་འབྱུང་བར་སྔོན་
འགོག་གི་ཆེད་དུ་ངོ་རྒོལ་དང་འབད་བརྩོན་བྱས་པ་བཅས་ནི། མཁྲེག་བཟུང་ཅན་གྱི་དམར་
ཤོག་ཚོགས་པའི་འཆར་གཞི་བཀག་འགོག་ཐུབ་པའི་རྒྱུ་རྐྱེན་གཙོ་བོ་དེ་ཡིན་སྲིད། ཡང་
འདིའི་ཐོག་ཨུ་རུ་སུ་རྒྱལ་ཁབ་ཀྱི་ཆེས་མཐོའི་དམར་ཤོག་ཚོགས་པའི་སྲིད་འཛིན་ཡེལ་སིན་
(Boris Yeltsin)གྱིས་ནུས་པ་ཁྱད་པར་ཅན་ཐོན་ཡོད། ཕྱི་ཟླ་དང་པོའི་ཚེས་༡༣ཉིན།
ཁོང་གིས་ཊ་ལིན་(Tallin)དང་། བྷལ་ཐི་ཁི་མཚོ་ངོགས་རྒྱལ་ཁབ་གསུམ་གྱི་དབུ་ཁྲིད་ཚོའི་
མཉམ། ཕན་ཚུན་རོགས་རམ་བྱེད་པར་ཁས་ལེན་དང༌། རྒྱལ་ཁབ་ཀྱི་ནང་སྲིད་ཐོག་
དྲག་ཤུགས་བཀོལ་བར་ངོ་རྒོལ་བྱེད་པའི་ཐུན་མོང་གི་གསལ་བསྒྲགས་ཤིག་ལ་མཚན་རྟགས་
བཀོད་པ་མ་ཟད། ཡེལ་སིན་རང་ཉིད་ཀྱི་ཐབས་ལམ་གལ་འགངས་ཆེ་བ་གཞན་ཞིག་ནི།
ཁོང་གིས་ཨུ་རུ་སུ་དམག་མི་ལ། བྷལ་ཐི་ཁི་མཚོ་ངོགས་ཀྱི་རྒྱལ་ཁབ་གསུམ་དེ་ཁྲིམས་
མཐུན་ངང་རྒྱལ་ཁབ་ཀྱི་གྲིབ་གཟུགས་སྒང་གནས་པས། དེ་ལ་རྒྱབ་འགལ་མ་བྱས་ན་
ཡག་པོ་ཡོད་ཚུལ་གྱི་རེ་བ་བཏོན་ཏེ་འབོད་སྐུལ་ཞུས་པ་དེ་ཡིན། འབོད་སྐུལ་དེ་བཞིན་
རྒྱང་བསྲིང་བྱས་རྗེས། རི་གྷར་ཆེད་གཏོང་བྱས་པའི་མཁའ་མཆོང་དམག་སྡེའི་དམག་
མི་དམིགས་བསལ་ཅན་དེ་དག་གིས། སའོ་ཝི་ཐི་མཉམ་སྦྲེལ་དབུས་གཞུང་གི་བཀའ་བཞིན་
བསྒྲུབ་རྒྱུ་ངོས་ལེན་མ་བྱས།  ལཱ་ཐི་ཝི་ཡ་ནང་ཁུལ་དུ་བཅའ་སྡོད་བྱས་པའི་དམག་མི་
ཚོས་ཀྱང་། ངོ་རྒོལ་གྱི་རྣམ་པ་དེ་དང་འདྲ་མཚུངས་སུ་བསྟན།༢༨ གཞན་ལི་ཐའོ་ནི་ཡ་
དང་། ཨི་སི་ཐའོ་ནི་ཡ། ཨུ་རུ་སུ་བཅས་སུ་བཅའ་སྡོད་བྱེད་པའི་དཔུང་དམག་ཚང་
མས། གལ་སྲིད་དྲག་པོའི་འཁྲུག་ལོང་བྱང་ཚེ། བྷལ་ཐི་ཁི་མཚོ་ངོགས་རྒྱལ་ཁབ་གསུམ་
གྱི་མི་དམངས་ལ་རྒྱབ་སྐྱོར་བྱེད་མ་ནུས་རུང༌། བར་གནས་སུ་སྡོད་རྒྱུ་བྱས། 
བྷལ་ཐི་ཁི་མཚོ་ངོགས་རྒྱལ་ཁབ་གསུམ་ལས། ལཱ་ཐི་ཝི་ཡ་དང་། ལི་ཐའོ་ནི་
ཡ་གཉིས་ཀྱི་འབྲེལ་བ་དམ་ཟབ་ཡོད་པ་དེ་ལ། སྐབས་དེར་སའོ་ཝི་ཐི་མཉམ་སྦྲེལ་གྱིས་
རྒོལ་རྡུང་བྱེད་ས་གཙོ་བོར་ཆགས་ཤིང་། དེ་གཉིས་ཀྱི་འབྲེལ་བ་དེ་སྔར་ལྷག་རྒོལ་རྡུང་
ཡོང་བ་འགོག་བྱེད་དུའ ང་གྱུར། ལི་ཐའོ་ནི་ཡའི་རྒྱལ་ས་ཝིལ་ནིའུ་སིའི་རླུང་འཕྲིན་དང་།
བརྙན་འཕྲིན་སོགས་རྒྱང་བསྒྲགས་བྱེད་མ་ཐུབ་པའི་སྐབས་སུ། ལཱ་ཐི་ཝི་ཡའི་བརྙན་འཕྲིན
ཁང་ནས་ཀའོ་ནཱ་སི་ཞེས་པའི་གསར་འགྱུར་ལེ་ཚན་བསྐྱར་ཟློས་ཀྱི་རྒྱང་བསྒྲགས་བྱས་ལ།
ལཱ་ཐི་ཝི་ཡའི་རླུང་འཕྲིན་ཁང་གིས་ཀྱང༌། རྟག་ཏུ་ལི་ཐའོ་ནི་ཡའི་སྐད་ནང་གསར་འགྱུར་
གནད་བསྡུས་བཤད་རྒྱུ་མཁོ་སྒྲུབ་བྱས།
ཕྱོགས་ཡོངས་ནས་ངོ་ལོག་བརྒྱབ་པར་བརྟེན། ལཱ་ཐི་ཝི་ཡ་དང་ཨུ་རུ་སུ་གཉིས་
དབར་འཁྲུག་ཟིང་འབྱུང་ཉེན་ཆེ་བ་དེ་རིམ་གྱིས་ཞི་འཇམ་དུ་སོང་།དོན་རྐྱེན་ཆེས་འབྱུང་
སྲིད་པའི་ཕྱི་ཟླ་དང་པོའི་ཚེས་༡༥ ཉིན། རྒྱལ་སྐྱོབ་འཐུས་མི་ལྷན་ཚོགས་ཟེར་བས། སྤྱི་
མཐུན་རྒྱལ་ཁབ་མེད་པར་བཟོ་དགོས་པའི་གསལ་བརྡ་གཏོང་སྐབས། རང་བཙན་ལ་ངོ་
རྒོལ་བྱེད་མཁན་མི་གྲངས་བརྒྱད་སྟོང་ནས་ཆིག་ཁྲི་བར་ལས་འཛོམས་མེད་པ་དང༌། བཀག་
ར་སྲུང་སྐྱོབ་བྱེད་མཁན་གྱི་མི་གྲངས་འབུམ་གཅིག་དང་བསྡུར་ན། གནམ་ས་ཡི་ཁྱད་
པར་ཤོར་ཡོད། རྒྱུ་མཚན་དེའི་རྐྱེན་གྱིས། སྤྱི་མཐུན་རྒྱལ་ཁབ་ལ་ངོ་རྒོལ་ཆེད་ཁྲོམ་སྐོར་
དུ་ཡོང་བའི་མི་རྣམས་ཀྱིས། ཁོ་ཚོས་དེ་ལས་ལྷག་པའི་དཀྲུག་ཤིང་བརྒྱག་པའི་ནུས་པ་
མེད་པ་མཐོང་ནས། རང་བཞིན་གྱིས་ཁ་ཐོར་དུ་སོང་བ་དང་། ཁྱོན་ཡོངས་ནས་ལས་
མཚམས་བཞག་པ་དེ་ཡང་དེ་མ་ཐག་མཇུག་བསྒྲིལ། ཨུ་རུ་སུའི་མི་ཕལ་ཆེ་བ་བར་གནས་
སུ་བསྡད་པ་ད-། ཡང་ན་སྲིད་གཞུང་གསར་པ་འགོག་སྲུང་བྱེད་མཁན་རྣམས་ལ་གདུང་
སེམས་མཉམ་བསྐྱེད་ཀྱི་རྣམ་འགྱུར་བསྟན།  ཨུ་རུ་སུའི་མི་འགའ་ཤས་ཤིག་ད་དུང་
དངོས་སུ་བཀག་ར་འགོག་སྲུང་བྱེད་པ་དང༌། བཟའ་བཏུང་མཁོ་སྒྲུབ་བྱེད་པ་སོགས་ཀྱི་
ནང་ཞུགས་མྱོང་འདུག
བཀག་ར་འགོག་སྲུང་བྱེད་པའི་ལས་འགུལ་དེ། གནས་སྟངས་ལྷིང་འཇགས་
མེད་པ་ལ་བརྟེན་ནས་མུ་མཐུད་དུ་གནས། དཔེར་ན་སའོ་ཝི་ཐི་མཉམ་སྦྲེལ་གཞུང་དམག་
གིས་རྒོལ་རྡུང་བྱེད་ཀྱི་མེད་ན་ཡང་། བྷེ་རི་ཐི་ནག་པོ་ཞེས་པའི་དམག་དཔུང་དམིགས་
བསལ་ཅན་དེས། མུ་མཐུད་དུ་མི་དམངས་ལ་འཇིགས་སྣང་བཟོ་བཞིན་ཡོད། ས་ཚིགས་
ཁ་ཤས་སུ། ཁོ་ཚོ་བཀག་ར་འགོག་སྲུང་བྱེད་མཁན་གྱི་ཐོག་ཏུ་རྒྱུགས་ནས་རྡུང་རྡེག་དང༌།
བརྙས་བཅོས་སོགས་བྱས་པ་མ་ཟད། ལམ་ཁ་འགོག་བྱེད་ཀྱི་སྙམ་འཁོར་སོགས་མེར་
བསྲེག་བཏང་ཞིང་། འགོག་སྲུང་བའི་མགོ་ཐོག་ཏུ་མེ་མདའ་ཡང་བརྒྱབ། དེར་བརྟེན།
སྐུ་ཞབས་རའོ་བྷིར་ཐི་་་་མུར་ནི་ཁི་(Roberts Murnieks)ཟེར་བའི་མགོ་ལ་མདེའུ་ཕོག་
སྟེ། ཕྱི་ཟླ་དང་པོའི་ཚེས་༡༦ ཉིན་འདས་གྲོངས་སུ་གྱུར། བྷེ་རི་ཐི་ནག་པོས་ད་དུང་དྲག་
ཆས་སྤྲས་མེད་པའི་ཉེན་རྟོག་པ་མི་ལྔ་འཛིན་བཟུང་གིས་བཅར་རྡུང་ཚོད་མེད་བཏང་འདུག
ཁྲིམས་འགལ་གྱི་བྱ་སྤྱོད་འདི་རིགས་ནི། འགོག་སྲུང་བ་ལ་འཇིགས་སྐུལ་དང༌། ལྷག་
བསམ་ཟོལ་མེད་ཀྱི་ཉེན་རྟོག་པའི་སྡེ་ཚན་ལ་དྲག་ཤུགས་བཀོལ་བར་དཀྲུག་ཤིང་བརྒྱབ་
ཅིང༌། ཁོ་ཚོས་འགོག་སྲུང་བའི་ཐོག་དྲག་ཤུགས་བེད་སྤྱོད་གཏོང་བར་ཁ་གཡར་ས་བཙལ།༣༡
ཕྱི་ཟླ་དང་པོའི་ཚེས་༡༨ ཉིན་གྱི་གསར་འགོད་པའི་ཚོགས་འདུའི་ཐོག མིང་ངན་ས་ཁྱབ་
རྡོ་ཁྱབ་ཏུ་སོང་བའི་སའོ་ཝི་ཐི་མཉམ་སྦྲེལ་གྱི་སྐམ་སའི་དམག་དཔོན་ཨལ་ཁི་སི་ནི་སི་
(Viktors Alksnis) ནས། གལ་སྲིད་བྷེ་རི་ཐི་ནག་པོ་ལ་རྒོལ་རྡུང་ཕོག་ཚེ། དམག་
དཔུང་ཡང་ཁོ་ཚོ་སྲུང་སྐྱོབ་ཀྱི་ཆེད་དུ་རྒྱབ་རྩར་ལངས་རྒྱུ་ཡིན་ཚུལ་བརྗོད། 
དེ་ལྟ་བུའི་དཀྲུག་ཤིང་བརྒྱབ་པའི་མཐའ་འབྲས་སུ། ཕྱི་ཟླ་དང་པོའི་ཚེས་༢༠
ཉིན། བྷེ་རི་ཐི་ནག་པོས་ནང་སྲིད་ལྷན་ཁང་དུ་ཕར་རྒོལ་བྱེད་སྐབས། ཉེན་རྟོག་པའི་འགོ་
དཔོན་དང༌། འབངས་མི་དཀྱུས་མ་གཉིས་རེ་བསད་པ་དང༌། བཅུ་ལ་རྨས་སྐྱོན་བྱུང་
བ་ལས། དེའི་ནང་གི་མི་གཅིག་ཕྱིས་སུ་འདས་གྲོངས་སུ་གྱུར། ཐེངས་དེའི་ཕར་རྒོལ་
བྱུང་རྗེས། ཨར་འདམ་གྱིས་བཟོས་པའི་ཕ་བོང་ཆེན་པོས་འགོག་བྱེད་དངོས་པོ་དེ་དག་
གི་ཚབ་བྱས་ཤིང་། གྲོང་ཁྱེར་ནང་གི་འབངས་མི་དང༌། ལཱ་ཐི་ཝི་ཡ་ལ་བློ་དཀར་བའི་
གཞུང་གི་ཉེན་རྟོག་པ་བཅས་ནས་སྲུང་བཞིན་བསྡད། རྒོལ་རྡུང་བྱེད་ཆོག་ཆོག་ཡོད་པའི་
ཛ་དྲག་གི་གནས་ཚུལ་དེ་བཞིན་ཟླ་བ་ཁ་ཤས་རྗེས། གཞི་ནས་ཞི་འཇམ་དུ་སོང་།

ས་བཅད་དྲུག་པ།

མང་ཚོགས་རང་བཞིན་གྱི་འབངས་མིའི་འགོག་སྲུང་གི་ཕྱོགས་སུ་ཕྱིན་པ།
༡༩༩༡ ལོའི་ཕྱི་ཟླ་དང་པོར་འགོག་སྲུང་གི་བཀག་ར་བཟོས་པ་ནི། འཚེ་མེད་
ཞི་བའི་འགོག་སྲུང་ངམ། གྲོང་ཁྱེར་འབངས་མིས་འགོག་སྲུང་བྱེད་པའི་ཐབས་ལམ་ཞིག་
ཡིན་ལ། འཕྲལ་སེལ་གྱིས་བཟོས་པ་ཞིག་ཀྱང་ཡིན། ཉེན་ཁ་དེ་བཞིན་ཞི་འཇམ་དུ་སོང་
རྗེས། གྲོས་ཚོགས་ཀྱི་རྒྱལ་སྲུང་འཐུས་མི་ལྷན་ཚོགས་ནས། འབྱུང་འགྱུར་ཚོད་ཐུག་
དཀའ་བའི་ཁྱིམ་མཚེས་རྒྱལ་ཁབ་སྟེ། ཤར་ཕྱོགས་ཀྱི་བཙན་དབང་རྒྱལ་ཁབ་དེ་དང་། ད་
དུང་ཡང་འཁྲུག་རྩོད་ཡོང་མི་སྲིད་པ་མིན་པས། འཆར་གཞི་ལྡན་ལ། སྒྲིག་འཛུགས་
ཡོད་པའི་མང་ཚོགས་རང་བཞིན་གྱི་འབངས་མིས་འགོག་སྲུང་བྱེད་པའི་ལམ་ལུགས་གསར་
པ་ཤིག་བསྐྲུན་རྒྱུའི་རེ་བ་བརྒྱབ།
ཆེད་བརྗོད་དེའི་ནང་གླེང་བའི་མང་ཚོགས་རང་བཞིན་གྱི་འབངས་མིས་འགོག་
སྲུང་བྱེད་པའི་ལྟ་བ་དེ། སློབ་ཐོན་པ་ཇེན་་་་ཞུར་ཕི་(Gene Sharp) ལགས་ཀྱིས་བརྩམས་
པའི་མང་ཚོགས་རང་བཞིན་གྱི་འགོག་སྲུང་(Civilian-Based Defense)ཞེས་པའི་དེབ་
ནང་གི་བརྗོད་བྱའི་སྙིང་དོན་དང་འདྲ་མཚུངས་ཡིན། དེ་ཡང་གྲོང་ཁྱེར་འབངས་མིའི་
འགྲོག་སྲུང་དང་དམག་དོན་མི་སྣ་གཉིས་ཐ་དད་ཡིན་པ་དང་། གྲོང་ཁྱེར་འབངས་མིའི་
ངོ་རྒོལ་གྱི་ཐབས་ལམ་བེད་སྤྱོད་བྱེད་པ་དང་། དམག་དོན་ནམ་དམག་དོན་སྤྱོད་རུང་གི་
ཐབས་ལམ་གཉིས་ཀྱང་ཐ་དད་ཡིན། འདི་ནི་ཕྱིའི་དམག་དཔུང་གིས་བཙན་འཛུལ་བྱེད་
པ་དང་། ཡང་ན་བཙན་བཟུང་ངམ་ནང་ཁུལ་གྱི་སྲིད་དབང་བཙན་འཕྲོག་བྱེད་སྐབས།
ཟིལ་ཤུགས་ངོམ་ནས་བཀག་འགོག་བྱེད་རྒྱུའམ་ཡང་ན་ཕམ་ཉེས་གཏོང་བའི་འཆར་གཞི་
བཀོད་པ་ཡིན། མང་ཚོགས་རང་བཞིན་གྱི་འབངས་མིའི་འགོག་སྲུང་འདི་ནི། སྔོན་ནས་
གྲ་སྒྲིག་ཚགས་ཚུད་དང་། འཆར་གཞི་ཡོད་ལ། སྦྱོང་བརྡར་སྤྲད་པ་གཞིར་བཞག འབངས་
མི་ཡོངས་དང་། སྤྱི་ཚོགས་ཀྱི་སྒྲིག་འཛུགས་ཡོད་དོ་ཅོག་དེའི་ནང་ཞུགས་རྒྱུའི་ཐབས་
བྱུས་བཏིང་བ་ཞིག་རེད།
ལྟ་བ་འདི་ཡུལ་དུས་དེ་ལྟ་བུ་ཞིག་ལ་བེད་སྤྱོད་བྱས་པ་ནི་འོས་ཤིང་འཚམས་པ་
ཡིན། གོང་གསལ་དཔེ་དེབ་དེ་ནི། སྐབས་དེར་ལཱ་ཐིཝི་ཡས། ཅི་ལྟར་གྲོང་ཁྱེར་འབངས་
མིའི་ཐབས་ལམ་ལ་བརྟེན་ནས། དྲག་པོའི་རྒོལ་རྡུང་ལ་ཁ་གཏད་གཅོག་པའི་དཔེ་དེབ་
ཁ་ཤས་ཡོད་པའི་ནང་ནས་གཅིག་ཡིན་ཞིང་། རྒྱལ་སྲུང་གི་ཕྱག་ལས་གནང་བཞིན་པའི་
གཞུང་གི་དཔོན་རིགས་དང༌། ཕྱག་རོགས་གནང་མཁན་གྱི་དང་བླངས་པ་ཚང་མས། དཔེ་
དེབ་དེའི་ནང་དོན་ལ་ཉམས་ཞིབ་མཐིལ་ཕྱིན་པ་བྱས་ཤིང་། དེ་རྗེས་གོ་མཚོན་མེད་པའི་
འགོག་སྲུང་གི་མ་ལག་ཆ་ཚང་བ་གྲ་སྒྲིག་བྱེད་སྐབས། ཐད་ཀར་དཔེ་དེབ་དེའི་ནང་བསྟན་
པའི་ལྟ་བ་ཁག་བེད་སྤྱོད་གནང་ཡོད།
བདེ་འཇགས་ཐོག་མུ་མཐུད་ཉེན་ཁ་བྱུང་ཡང༌། སྲིད་གཞུང་ལ་དྲག་པོའི་ཐོག་
ནས་འགོག་སྲུང་བྱེད་པའི་ནུས་པ་མེད་སྟབས། འཁྲུག་རྩོད་གསར་པ་ལ་གདོང་ལེན་གྱི་
ལས་ཀ་གྲ་སྒྲིག་བྱེད་རྒྱུ་ཁ་ཚ་དགོས་གཏུགས་སུ་གྱུར།
དེ་ཡང་ཐོག་མར། མང་ཚོགས་རང་བཞིན་གྱི་འགོག་སྲུང་ལམ་ལུགས་གསར་
གཏོད་བྱུང་བའི་ལི་ཐའོ་ནི་ཡའི་རྒྱལ་སྲུང་ལྷན་ཁང་དང་འབྲེལ་གཏུགས་བྱས། དངོས་
གནས་བཤད་ན་ལི་ཐའོ་ནི་ཡ྄་ནི། ཡོད་ཚད་བློས་བཏང་གིས་གྲོང་ཁྱེར་འབངས་མིས་ཐད་
ཀར་སྲིད་གཞུང་གི་ཐོག་ཁང་ཆེན་མོ་སྲུང་སྐྱོབ་དང་། དགྲ་བོ་ལ་ཁ་གཏད་གཅོག་མཁན་
ཨང་དང་པོ་ཆགས་ཡོད། དེར་བརྟེན་ལཱ་ཐི་ཝི་ཡའི་མི་རྣམས་ལ་མཚོན་ན། དེ་ནི་མིག་
དཔེར་བལྟ་འོས་པ་ཞིག་ཀྱང་ཡིན། ཕྱི་ཟླ་༢ ཚེས་༢༨ ཉིན། ལི་ཐའོ་ནི་ཡའི་སྲིད་
གཞུང་གིས་གསལ་བསྒྲགས་གནང་དོན། སའོ་ཝི་ཐི་མཉམ་སྦྲེལ་གྱིས་སྔར་ལྷག་རྒོལ་རྡུང་
བྱེད་ཚེ། རྒྱལ་ཁབ་སྲུང་སྐྱོབ་ཀྱི་ཐབས་ལམ་གཙོ་བོ་ནི། མང་ཚོགས་ཀྱི་འཚེ་མེད་ཞི་
བའི་བྱ་སྤྱོད་ཡིན་ཚུལ་བརྗོད།
དེ་རྗེས་༡༩༩༡ ལོར། རྒྱལ་ས་ཝིལ་ནིའུ་སི་(Vilnius)ནང༌། གཞུང་འབྲེལ་
མ་ཡིན་པའི་འཚེ་མེད་ཞི་བའི་ལས་འགུལ་གྱི་དབུས་ལས་ཁུངས་གསར་འཛུགས་གནང་
ཞིང་། མང་ཚོགས་རང་བཞིན་གྱི་འབངས་མིའི་འགོག་སྲུང་སྐོར་ལ་ཉམས་ཞིབ་དང་སློབ་
སྦྱོང་སྤྲད། ལཱ་ཐི་ཝི་ཡས་ཀྱང་། སའོ་ཝི་ཐི་མཉམ་སྦྲེལ་ལམ་དེ་ལ་ལྷག་བསམ་ཟོལ་མེད་
ཞུ་མཁན་བཅས་མཉམ་ཛ་དྲག་གི་གནས་ཚུལ་ཆེ་རུ་འགྲོ་སྐབས། དབུས་ལས་ཁུངས་དེ་
ལྟ་བུ་ཞིག་འཛུགས་གལ་ཆེ་བ་མཐོང༌། ༡༩༩༡ ལོའི་ཕྱི་ཟླ་༥ པར། བྷེ་རི་ཐི་ནག་པོ་
སླར་གསོ་བྱུང་བས། ལཱ་ཐི་ཝི་ཡ་དང༌། ལི་ཐའོ་ནི་ཡ། མཚོ་འགག་བཅས་ལ་རྒོལ་རྡུང་
ཚབས་ཆེན་བཏང༌། ཕྱི་ཟླ་༧ ཚེས་༣༡ ཉིན། མའེ་ཌི་ནིན་ཀི་( Medininki)མཚོ་
འགག་ཏུ་མི་༦ བསད་པ་དང༌། གཅིག་ལ་རྨས་སྐྱོན་ཚབས་ཆེན་ཕོག
བྷལ་ཐི་ཁི་མཚོ་ངོགས་ཀྱི་རྒྱལ་ཁབ་གསུམ་ལ། དྲག་པོའི་རྒོལ་རྡུང་གསར་པ་
ཞིག་གམ་སྲིད་འགྱུར་བྱུང་སྲིད་པའི་བརྡ་འཕྲིན་དང༌། འཆལ་གཏམ་ག་ས་གང་ལ་ཁྱབ་
པས། རྒྱལ་སྲུང་ལྷན་ཚོགས་ཀྱིས་རྒྱལ་ས་རི་གྷའི་ནང༌། འཚེ་མེད་ཞི་བའི་སྒོ་ནས་འགོག་
སྲུང་བྱེད་པའི་ལྟེ་གནས་ཤིག་གསར་འཛུགས་དགོས་པའི་གྲོས་འཆར་བཏོན་ཞིང་། གྲོས་
ཚོགས་ཀྱིས་༡༩༩༡ ལོའི་ཕྱི་ཟླ་༦ ཚེས་༢༠ ཉིན། ལྟེ་གནས་དེ་བཞིན་གསར་འཛུགས་
བྱེད་རྒྱུའི་གྲོས་ཆོད་བཞག
གསར་དུ་བཙུགས་པའི་ལྟེ་གནས་དེས། ཕྱི་ཟླ་དང་པོའི་ཉེན་འཚབ་དང་། ལཱ་
ཐི་ཝི་ཡའི་འདས་པའི་འཐབ་རྩོད་ཀྱི་ཉམས་མྱོང་། ཡང་ན་རྒྱལ་ཁབ་གཞན་གྱི་འཚེ་མེད་
ཞི་བའི་ཐབས་ལམ་ལ་བརྟེན་ནས་ཁྲིམས་འདོམས་བྱས་པ་བཅས་ལ་དབྱེ་ཞིབ་ནན་མོ་བྱས་
ཏེ། མང་ཚོགས་རང་བཞིན་གྱི་འབངས་མིས་འགོག་སྲུང་བྱེད་པའི་ལྟ་བ་ཡར་རྒྱས་བཏང་།
ལྟ་བ་འདིའི་ནང་། གལ་སྲིད་སའོ་ཝི་ཐི་མཉམ་སྦྲེལ་ནང་སྲིད་འགྱུར་བྱུང་སྐབས། ཅི་
ཞིག་བྱེད་དགོས་མིན་གྱི་འཆར་གཞི་དང་། ལཱ་ཐི་ཝི་ཡ་ལའང་ཞོར་དུ་གནོད་པ་ཐེབས་
སྲིད་པའི་གསང་བརྡ་བསྟན་པ་བཅས་འདུས་ཡོད་པ་མ་ཟད། དེའི་ནང་ད་དུང་མང་ཚོགས་
རང་བཞིན་གྱི་འབངས་མིའི་འགོག་སྲུང་གི་དམིགས་ཡུལ་སྔོན་དཔག་བྱས་པ་གཤམ་གསལ་
ལྟར་ཡིན།
ཀ༽ གནས་ཚུལ་ལ་སྟངས་འཛིན་གྱིས་དགྲ་བོར་ལམ་ལྷོངས་མ་ཡོང་བ་བྱ་རྒྱུ།
ཁ༽ ལི་ཐའོ་ནི་ཡ་དང༌། ཨི་སི་ཐའོ་ནི་ཡ། ཡང་ན་ཨུ་རུ་སུ་བཅས་ཀྱི་སའོ་ཝི་ཐི་
སྤྱི་མཐུན་རྒྱལ་ཁབ་ཀྱི་དམར་ཤོག་ཚོགས་པའི་སྲིད་དབང་འོག་གནས་པའི་དམངས་གཙོའི་ཚོགས་
སྡེ་བཅས་མཉམ་འབྲེལ་བ་དམ་འཛིན་གྱིས། དགྲ་བོའི་རྒྱལ་ཁབ་ཀྱི་སྲིད་དབང་བརྟན་ལྷིང་མེད་
པ་བཟོ་རྒྱུ།
ག༽ ཡུལ་གྱི་ཆགས་བབ་ལ་བསྟུན་ནས་བདེ་འཇགས་ཡོངམིན་གྱི་ཁེ་ཕན་གཞི་རྩར་
བཟུང་ཐོག ཡོ་རོབ་ཤར་མ་དང་དཀྱིལ་མའི་རྒྱལ་ཁབ་རྣམས་ཀྱི་རྒྱབ་སྐྱོར་ཐོབ་པར་འབད་བརྩོན་
བྱ་རྒྱུ།
ང༽ ནུབ་ཕྱོགས་དམངས་གཙོའི་རྒྱལ་ཁབ་ཁག་ལ་ཆབ་སྲིད་དང༌། སེམས་ཁམས།
ཡང་ན་ཀུན་སྤྱོད་བཅས་ཀྱི་ཐོག་ཕོག་ཐུག་ཡོད་པ་བཟོས་ཏེ། ལཱ་ཐི་ཝི་ཡའི་དམངས་གཙོ་གཏོར་
བཤིག་གཏོང་བར་དེ་དག་གིས་ངོས་ལེན་བྱེད་དཀའ་བའི་གནས་སུ་གྱར་དུ་འཇུག་རྒྱུ།
ཅ༽ རྒྱལ་ཁབ་ཕྱི་ནང་གི་རྒྱུ་རྐྱེན་སྣ་ཚོགས་ལ་བརྟེན་ནས། དམངས་གཙོ་སླར་གསོ་
ཐུབ་པ་བྱ་རྒྱུ།
དེ་དང་མཉམ་དུ་ཁ་བྱང་ལ་ལཱ་ཐི་ཝི་ཡ་སྤྱི་མཐུན་རྒྱལ་ཁབ་གྱི་འཚེ་མེད་ཞི་བའི་
འགོག་སྲུང་གི་རྩ་བའི་རྩ་དོན་ཞེས། འགོག་སྲུང་གི་འཆར་གཞི་འཐུས་སྒོ་ཚང་བ་ཞིག་
གཏན་འབེབས་གནང་ཞིང་།(ཟུར་བཀོད་བཞི་པར་གཟིགས།) འཆར་གཞི་དེ་ནི་ཕན་ཚུན་
དབར་མཚམས་སྦྱོར་སྙོམ་པོ་ཡོད་པ་ལ་བརྟེན་ནས་བྱེད་ཐབས་ཁག་གསུམ་གྱིས་གྲུབ་ཅིང་།
གཞུང་དང༌། དམངས་ཁྲོད་ཀྱི་སྡེ་ཁག མི་སྒེར་བ་བཅས་ཀྱི་རིམ་པ་ལ། ཛ་དྲག་གི
གནས་ཚུལ་བྱུང་སྐབས། རྒྱལ་གཅེས་ཀྱི་ལས་འགུལ་སྣ་ཚོགས་སྤེལ་རྒྱུའི་ལམ་སྟོན་ལྟ་
བུ་ཡིན། ཡང་བྱེད་ཐབས་རེ་རེར། དགྲ་བོས་ཚུར་རྒོལ་བྱེད་སྐབས། དུས་རིམ་མ་
འདྲ་བ་གསུམ་ནང་། ལས་འགུལ་རྙོག་འཛིང་ཅན་སྤེལ་དང་མ་སྤེལ་སྔོན་ཚུལ་ནས་མཚམས་
སྦྱོར་གནང་བ་ཞིག་རེད།
(༡) རྒོལ་རྡུང་འགོ་བཙུགས་པའི་ཆུ་ཚོད་ཁ་ཤས་ཀྱི་འགོ་མའམ་ཉི་མ་ཁ་ཤས་ཀྱི་
འགོ་མ།
(༢) རྒོལ་རྡུང་སྔར་བས་འཚབ་ཆེན་དུ་གྱུར་བའི་དུས་རིམ།
(༣) དགྲ་བོས་དུས་ཡུན་རིང་བོར་བཙན་བཟུང་བྱས་པའི་དུས་རིམ།
ལས་འགུལ་སྤེལ་ཕྱོགས་ཀྱི་ལམ་སྟོན་མཚམས་སྦྱོར་གནང་བ་འདི་དག ༡༩༩༡
ལོའི་ཕྱི་ཟླ་༨ ཚེས་༡༩ ནས་༢༡ བར། སའོ་ཝི་ཐི་མཉམ་སྦྲེལ་རྒྱལ་ཡོངས་ནང་ཁུལ་
དུ། ཆབ་སྲིད་ཐོག་འཕོ་འགྱུར་ཆེན་པོ་འབྱུང་ཉེན་ཡོད་པའི་སྔོན་ལ་འགྲེམས་སྤེལ་བྱེད་
ཐུབ་པ་བྱུང་། དཔར་དུ་བཏབ་པའི་ལག་དེབ་འདི་རིགས་གསང་བའི་ངང་ལཱ་ཐི་ཝི་ཡ་
ནང་ཁུལ་གྱི་གྲོང་སྡེ་ཡོངས་ལ་རེ་རེ་བཞིན་བཀྲམ།
འོན་ཀྱང་། སྲིད་འགྱུར་སྐབས་དངོས་སུ་འགོག་སྲུང་གི་ཐབས་བྱུས་བེད་སྤྱོད་
བྱས་པ་དང༌། དེ་སྔོན་ཕྱི་ཟླ་དང་པོར་ཉེན་ཁ་བྱུང་བའི་ཉམས་མྱོང་ལ་བརྟེན་ནས་རྩ་བའི་
རྩ་དོན་གཏན་འབེབས་གནང་བའི་འགོག་སྲུང་གི་འཐབ་བྱས་གཉིས་ཅུང་ཟད་འདྲ་བོ་མེད།
སའོ་ཝི་ཐི་མཉམ་སྦྲེལ་དམག་དཔུང་གིས། རང་ཉིད་ཀྱིས་ཁ་གཏད་གཅོག་ས་ནི་བཀག་
ར་འགོག་སྲུང་བྱེད་མཁན་གྱི་མི་རྣམས་ཡིན་པ་སྔ་ས་ནས་ཤེས་ཀྱི་ཡོད་སྟབས། ཕྱི་ཚེས་
༡༩ ཉིན་ནམ་མ་ལངས་གོང་ནས་ལག་གང་སྔ་བརྩད་དེ། རི་གྷ་གྲོང་ཁྱེར་ནང་འགྲོ་སའི་
ལམ་ཁ་ཚང་མ་བཙན་བཟུང་གིས་མི་གཞན་འགྲོ་ས་མེད་པ་བཟོས། དེར་བརྟེན་ཕྱི་ཟླ་དང་
པོའི་ནང་མི་དམངས་རྣམས་རྒྱལ་སར་འཛོམས་དགོས་པའི་འབོད་སྐུལ་ཞུས་པ་ལྟར་འཛོམས་
མ་ཐུབ་པར། མི་དམངས་རྣམས་རང་རང་སོ་སོའི་གཞིས་སྒར་དུ་སྡོད་དགོས་བྱུང་བས།
གྲོང་གསེབ་རེ་རེ་དང༌། གྲོང་བརྡལ་རེ་རེ། ཡང་ན་ཁྱིམ་ཚང་རེ་རེ་མི་ཚང་མས་འགོག་
རྒོལ་བྱེད་པའི་ལྟེ་གནས་ཤིག་ཏུ་གྱུར།
ལཱ་ཐི་ཝི་ཡའི་མི་དམངས་དང་སྲིད་གཞུང་གིས། མའོ་སི་ཁོ་ནང་གློ་བུར་དུ་སྲིད་
འགྱུར་བྱུང་བ་གོ་ཐོས་བྱུང་བས་ཧ་ལས་ན་ཡང་། དེ་ལ་འགོག་རྒོལ་བྱེད་པའི་གྲ་སྒྲིག་བྱས།
དེར་བརྟེན་གྲོས་ཚོགས་ཀྱིས་ས་གནས་སྲིད་གཞུང་ལ། སྲིད་དབང་འཕྲོག་མཁན་དང་
མཉམ་དུ་འབྲེལ་བ་བྱེད་རྒྱུ་མེད་པར། ལཱ་ཐི་ཝི་ཡའི་སྲིད་གཞུང་གིས་ཁྲོམ་བསྒྲགས་གནང་
བའི་བཅའ་ཁྲིམས་དང༌། ཐག་གཅོད་གང་བྱས་པ་དེ་ཁོ་ན་ལ་སྲུང་བརྩི་བྱེད་དགོས་པའི་
རེ་བ་བཏོན་ཏེ་འབོད་སྐུལ་ཞུས།(ཟུར་བཀོད་ལྔ་པར་གཟིགས།) གྲོས་ཚོགས་ཀྱིས་ད་དུང་།
འཛམ་གླིང་གི་རྒྱལ་ཁབ་ཡོངས་ལ། ལཱ་ཐི་ཝི་ཡས་ངོ་ལོག་པ་འདི་ཚོ་ལ་འཚེ་མེད་ཞི་བའི་
སྒོ་ནས་ཁ་གཏད་གཅོག་རྒྱུའི་བརྡ་ཁྱབ་བཏང་། ཡང་མི་དམངས་དཔུང་ཁག་གིས་བརྡ་
ཁྱབ་གཞན་ཞིག་བཏང་བ་ནི། སྐད་གྲགས་ཆེ་བའི་དུས་ཚེས་ཆེ་གེ་མོ་ཞིག་གི་འབོད་སྐུལ་
ཞེས་པར་བསྐྱར་བཅོས་ཀྱིས་དཔར་སྐྲུན་བྱས་པ་དེ་ཡིན།(ཟུར་བཀོད་དྲུག་པར་གཟིགས།) ཡིན་
ན་ཡང༌། མའོ་སི་ཁོ་གཞུང་གིས་ངོ་ལོག་པ་དེ་ཚོ་ཞི་འཇགས་བཏང་ནས་ལམ་སེང་རྒྱལ་
ཁ་ཐོབ་པར་བརྟེན། སྔར་ལྷག་འགོག་རྒོལ་བྱེད་རྒྱུ་དེ་དོན་མེད་ལྟ་བུ་གྱུར།
མའོ་སི་ཁོ་ཡི་སྲིད་འགྱུར་ཕམ་ཉེས་བྱུང་རྗེས། ལཱ་ཐི་ཝི་ཡའི་གནས་སྟངས་ལམ་
སེང་བཟང་དུ་ཕྱིན་ནས། བདུན་ཕྲག་གཉིས་ནང་རྒྱལ་སྤྱིའི་སྤྱི་ཚོགས་དང༌། སའོ་ཝི་ཐི་
མཉམ་སྦྲེལ་བཅས་ནས། ལཱ་ཐི་ཝི་ཡ་ནི་རང་བཙན་གྱི་རྒྱལ་ཁབ་ཅིག་ལ་ངོས་འཛིན་བྱས།
དེ་རྗེས་༡༩༩༡ ལོར། རྒྱལ་སྲུང་ལྷན་ཁང་གིས། དྲག་པོའི་དམག་དཔུང་བཙུགས་ཏེ་
རང་ཉིད་ཀྱི་སྟོབས་ཤུགས་ཡར་རྒྱས་སུ་བཏང་།
༡༩༩༢ ལོའི་ལོ་འགོར། དམག་དོན་མཁས་པ་དང༌། ཆབ་སྲིད་པའམ་སྲིད་
གཞུང་གི་དཔོན་རིགས་བཅས་ནས། མཉམ་རུབ་ཀྱི་ཐོག་ནས་ལཱ་ཐི་ཝི་ཡའི་རྒྱལ་སྲུང་
གི་ལྟ་བའི་འཆར་ཟིན་གཏན་འབེབས་བྱས་ཤིང་། འཆར་ཟིན་དེའི་ནང་འགོག་སྲུང་གི་
སྒྲོམ་གཞི་ཆ་ཚང་བ་གླེང་སྐབས། དམག་དོན་མ་ཡིན་པའི་འགོག་རྒོལ་གྱི་ལྟེ་གནས་ལ་
མངའ་བའི་ནུས་པ་དང༌། ནམ་རྒྱུན་གྲ་སྒྲིག་གི་ལས་ཀ་བསྒྲུབ་དགོས་པའི་ལས་འགན།
དམག་འཐབ་སྐབས་དམག་དོན་མ་ཡིན་པའི་འགོག་རྒོལ་གྱི་བཀོད་འདོམས་བྱེད་དགོས་
པའི་ལས་འགན་སོགས་བརྗོད་ཡོད།
འཆར་ཟིན་དེའི་ནང་། དམག་དོན་མ་ཡིན་པའི་འགོག་རྒོལ་གྱི་ལས་འགན་གཙོ་
བོ་ནི། རྒྱལ་ཁབ་ལ་ཉེན་ཁ་འཕྲད་པའི་ཛ་དྲག་གི་དུས་སྐབས་སུ། མང་ཚོགས་ནས་བཀའ་
ལ་གྱེན་ལྡོག་བྱེད་པ་དང༌། ཐོན་སྐྱེད་ཐོག་འགོག་རྐྱེན་བཟོ་བ། དུས་ཐོག་ལས་བཅར་
མི་ཞུ་བ་སོགས་ཀྱི་སྤྱོད་པ་ཁྱེར་ནས། ཕྱིའི་བཙན་འཛུལ་བས་སྲིད་དབང་བཙན་འཕྲོག་
བྱེད་པའི་ཐབས་བྱུས་ལ་ཁ་གཏད་གཅོག་རྒྱུ་དང༌། རྒྱལ་ཁབ་རང་བཙན་དང༌། རྒྱལ་
ཁབ་གསོན་གནས་ཐུབ་པར་སྲུང་སྐྱོབ་བྱེད་རྒྱུ་གསལ་བོར་བཀོད།
རང་བཙན་གྱི་རྣམ་པ་ཇེ་གསལ་དུ་འགྲོ་བའི་གནས་ཚུལ་གསར་པ་དེའི་འོག་
དམག་དོན་མ་ཡིན་པའི་ཡུལ་མིའི་འགོག་རྒོལ་གྱི་གྲ་སྒྲིག་གི་ལས་ཀ་དེ། བཟོ་ལྟ་ཇི་འདྲ་
ཞིག་ཐོན་མིན། ད་དུང་ལྟ་ཞིབ་བྱེད་རྒྱུ་ལྷག་ཡོད།

ས་བཅད་བདུན་པ།

ལཱ་ཐི་ཝི་ཡའི་འཚེ་མེད་ཞི་བའི་ཆབ་སྲིད་ཀྱི་རྒྱུ་རྐྱེན་དང་ཕུགས་རྒྱང་།
ལཱ་ཐི་ཝི་ཡའི་བཅིངས་འགྲོལ་ལས་འགུལ་གྱི་འཚེ་མེད་ཞི་བའི་ཁྱད་ཆོས་ནི། འབྲས་
བུ་ལྡོག་ཏུ་མེད་པ་འབྱུང་རྒྱུ་དེ་ཡིན། དྲག་པོའི་ཐབས་ལམ་གང་ཞིག་སྤྱད་པས། རྒྱལ་
ཁ་ཐོབ་རེ་མེད་པའི་སའོ་ཝི་ཐི་མཉམ་སྦྲེལ་ལྷན་དོ་མི་སྙོམ་པའི་འཁྲུག་རྩོད་ཤོར་ཚེ། ཕམ་
ཉེས་འབྱུང་རྒྱུ་ཉག་ཅིག་རེད། དེ་མ་ཟད་དྲག་ཤུགས་ལ་བསྟེན་པས་མཇུག་འབྲས་འཚབ་
ཆེན་འབྱུང་རྒྱུ་ཡིན་པ་ཡང་གོར་མ་ཆག མི་རིགས་ཀྱི་མི་འབོར་གྲུབ་སྟངས་ཆ་ནས་བལྟས་
ཚེ། རང་བཙན་ལ་ཕྱོགས་པའི་ལཱ་ཐི་ཝི་ཡའི་མིས་མི་འབོར་ཡོངས་ཀྱི་བརྒྱ་ཆ་༥༢ ཟིན་
པ་དང༌། དེ་འཕྲོས་ཀྱི་བརྒྱ་ཆ་༤༨ ནི། ཨུ་རུ་སུའི་སྐད་བེད་སྤྱོད་བྱེད་མཁན་གྱི་ཨུ་རུ་
སུའི་མི་དང་། ཡུའུ་ཁི་རན་གྱི་མི། ཨུ་རུ་སུ་དཀར་པོའི་མི་བཅས་ཡིན། ཆབ་སྲིད་ཀྱི་
ལངས་ཕྱོགས་ཐད། དེའི་ནང་རང་བཙན་ལ་རྒྱབ་སྐྱོར་བྱེད་མཁན་ནས་ངོ་རྒོལ་བྱེད་མཁན་
གྱི་བར་ཚང་མ་འདུས་ཡོད།
འདོད་པ་ཁེངས་ཀྱི་མེད་པའི་ཕྱོགས་ཁག་དེར་ཕམ་ཉེས་བྱུང་བས། གནས་སྟངས་
འདྲ་མཚུངས་ཅན་གྱི་ས་ཁུལ་གཞན་ལ་དྲག་ཤུགས་བསློང་བའི་ཉེན་ཁ་ཡོད། དཔེར་ན་
༡༩༩༡ ལོའི་ཕྱི་ཟླ་དང་པོར། བྷེ་རི་ཐི་ནག་པོས་ཕྱོགས་ཁག་དེ་ལ་ཁོང་ཁྲོ་དང་། སྡང་
ཟུག་སློང་བའི་ཐབས་ཤེས་སྣ་ཚོགས་བཏང་རུང༌། ཆབ་སྲིད་ཀྱི་དབུ་ཁྲིད་རྣམས་ནས་མང་
ཚོགས་ཀྱི་མགོ་གནན་པ་དང་། མི་དམངས་ནས་འཚེ་མེད་ཞི་བའི་སྐོར་གྱི་སྒྲིག་ཁྲིམས་
སྲུང་བ། ཡང་ན་ལཱ་ཐི་ཝི་ཡའི་ཆབ་སྲིད་ཀྱི་རིག་གཞུང་བཅས་ལ་བརྟེན་དོན་ཕན་མ་བྱུང་
བ་རེད།
དམངས་གཙོའི་སྲོལ་རྒྱུན་དེ་ལཱ་ཐི་ཝི་ཡའི་ནང་ལོ་རྒྱུས་རིང་པོ་ལྡན་ཞིང་། ཡོ་
རོབ་ཡུལ་ཁག་དང་འདྲ་བར་དུས་རབས་དཀྱིལ་མའི་གྲོང་ཁྱེར་འཚོ་བའི་བར་དུ་ཁུངས་
སྐྱེལ་ར་སྤྲོད་བྱེད་ཆོག དུས་རབས་༡༩ པའི་མཇུག་ལ་སླེབས་སྐབས། རིགས་རུས་
དབྱེ་འབྱེད་ཀྱིས་ཚོགས་སྡེ་ཁག་གི་འཐུས་མི་འོས་འདེམས་བྱས་ན་ཡང་། དེ་ལྟ་བུའི་ཚོགས་
སྡེ་གྲོང་ཁྱེར་དང༌། གྲོང་གསེབ་ཁག་གང་སར་ཁྱབ་ཡོད། ༡༩༢༠ ནས་༡༩༣༤ ལོའི་
བར་ནི། ནུབ་ཕྱོགས་པའི་ཆབ་སྲིད་ཚོགས་པ་མང་པོའི་གྲོས་ཚོགས་ཀྱི་དམངས་གཙོའི་
ལམ་ལུགས་ཡོངས་སུ་གྲུབ་པའི་དུས་སྐབས་ཡིན། འཛམ་གླིང་འཁྲུག་ཆེན་གཉིས་པ་དང༌།
སའོ་ཝི་ཐི་མཉམ་སྦྲེལ་གྱིས་དྲག་ཤུགས་བེད་སྤྱོད་ཀྱིས་བཙན་བཟུང་བྱས་པའི་ནག་ཉེས་
རི་ལྟར་བྱུང་ནཡང༌། དེ་སྔོན་རྒྱལ་སྲིད་ཁྲིམས་བཞིན་སྐྱོང་བ་དང་། འོས་འདེམས་བྱས་
པ། མི་ཉུང་ཤས་ཀྱི་ཁེ་དབང་ལ་དམིགས་པ་དང༌། ཡང་ན་ཚད་སྙོམ་པོ་ཡོང་བྱེད་ཀྱི་
ཐབས་ལམ་གཞན་དག་སྤྱད་ནས་འཁྲུག་རྩོད་རིགས་སེལ་བའི་དམངས་གཙོའི་རྣམ་པ་ལྡན་
ཕྱིར། ད་ལྟ་ཡིན་ན་ཡང་དེ་ལྟའི་རྣམ་པ་མི་རྣམས་ཀྱི་བསམ་བློའི་ནང་བསྡད་ཡོད། དེས་
ཉེ་བའི་ལོ་ཤས་ནང་ཆབ་སྲིད་ཀྱི་ཁོར་ཡུག་ཅིག་བསྐྲུན་པར་གཞོགས་འདེགས་བྱས་ཡོད།
ལཱ་ཐི་ཝི་ཡའི་མི་དམངས་ནས། ཕྱི་ལོ་༡༩༡༩ ནས་༡༩༢༠ ལོའི་བར་རང་
བཙན་གྱི་རྒྱལ་ཁབ་ཅིག་གསར་དུ་འཛུགས་སྐབས། དྲག་པོའི་དམག་འཁྲུག་དང་འཐབ་
རྩོད་ལ་བརྟེན་ནས་རྒྱལ་ཁ་ཐོབ་པ་དང༌། ཡང་ན་༡༩༤༤ ནས་༡༩༥༢ ལོའི་བར་ལོ་
རྒྱུས་ཀྱི་ཁོར་ཡུག་གསར་པ་ཞིག་གི་འོག ལཱ་ཐི་ཝི་ཡའི་མི་རྣམས་ལ་མཚོན་ན་ཕན་ཐོགས་
མེད་པའི་དྲག་པོའི་འཐབ་རྩོད་བྱས་ན་ཡང་། ཡ་ང་བའི་ལོ་ཟླ་དེའི་ནང་ངལ་བ་དོན་མེད་
དུ་གྱུར། དེར་བརྟེན་གོ་རྟོགས་སད་ལ་སྙིང་རུས་བསྐྱེད་པའི་དུས་སྐབས་དེ་འགོ་བཙུགས་
མ་ཐག འཚེ་མེད་ཞི་བའི་ལྟ་གྲུབ་དེ་རླུང་ལྟར་ས་ཕྱོགས་ཀུན་ལ་ཁྱབ་ཅིང་། སེམས་ཤུགས་
ཅན་གྱི་མི་སྣ་དེ་དག་གི་དུས་དེབ་དང༌། གསུང་བཤད་བཅས་ནང་མ་ཧ་གྷན་དྷི་མཆོག་
དང་། མཱར་ཋིན་་་ལུའུ་ཐིར་་་ཁིན་( Martin Luther King,Jr.) གྱི་མཚན་དང་དེ་
དག་གི་ལྟ་གྲུབ་སོགས་རྟག་ཏུ་ལུང་འདྲེན་བྱས་ཡོད།
འཚེ་མེད་ཞི་བའི་ཆབ་སྲིད་ཡར་རྒྱས་གཏོང་ཕྱོགས་ཀྱི་འཆར་སྒོ་གཞན་ཞིག་གི་
འབྱུང་ཁུངས་ནི། ནུབ་ཕྱོགས་པས་དངོས་སུ་བེད་སྤྱོད་གནང་བཞིན་པའི་ཆབ་སྲིད་ཀྱི
འགྲོ་སྟངས་དེ་ལ་ཡིད་ཆེས་གཏིང་ཟབ་ཡོད་པས་ཡིན། ལོ་རྒྱུས་དང༌། རིག་གཞུང༌།
ས་གཤིས་བཅས་ཡོ་རོབ་བྱང་མ་དང༌། ནུབ་མ་བཅས་འདྲ་མཚུངས་ཆེ་བས། རྒྱལ་ཁབ་
དེ་དག་གི་ནང་སྐྱབས་བཅོལ་དུ་གནས་པའི་ལཱ་ཐི་ཝི་ཡའི་མི་རྣམས་ཀྱི་ཚོགས་སྡེ་ཁག་སྲ་
བརྟན་དུ་གྱུར་བ་དང་། ཆབ་སྲིད་དང་མཛའ་བརྩེའི་འབྲེལ་བ་དེ་དམ་ཟབ་སོང་བ་ལ་བརྟེན་
ནས། ལཱ་ཐི་ཝི་ཡ་ཡང་ནུབ་ཕྱོགས་རྒྱལ་ཁབ་ཀྱི་དམངས་གཙོའི་ཆབ་སྲིད་ལ་བློ་ཁ་ཕྱོགས།
རྒྱུ་རྐྱེན་འདི་དག་གིས་ཨུ་རུ་སུ་དང་བར་ཁྱད་ཆེན་པོ་ཡོད་པ་བསྟན་ཞིང་། སྔོན་
ཡིན་ན་ཨུ་རུ་སུ་ལ་དོན་དམ་གྱི་དམངས་གཙོའི་ཉམས་མྱོང་མེད། དེ་ཡང་སའོ་ཝི་ཐི་མཉམ་
སྦྲེལ་གྱི་ལྷོ་རྒྱུད་ས་ཁུལ་ཁག་ལ་མཚོན་ན། འཛམ་གླིང་དཀྱིལ་ཤར་རྒྱལ་ཁབ་ཁག་གི་ཆབ་
སྲིད་བདེ་འཇགས་མེད་པ་ལ་བརྟེན་ནས། ས་གནས་དེ་གའི་དམག་འཐབ་ལ་དགའ་བའི་
སྲོལ་རྒྱུན་དེ། དྲག་སྤྱོད་དམ་སྒེར་འཛིན་གྱི་རྣམ་པ་ཞིག་ཏུ་གྱུར། ལཱ་ཐི་ཝི་ཡ་འདི་དག་
དང་བསྡུར་སྐབས་རྩ་ནས་འདྲ་བོ་མེད། ལཱ་ཐི་ཝི་ཡར་མི་རིགས་གནད་དོན་གྱི་དཀའ་
ངལ་དང་། ཚོང་རའི་དཔལ་འབྱོར་གྱི་ལམ་ཁར་ཕྱིན་ནས་ཡུལ་བབ་སྡུག་ཏུ་སོང་བའི་
དཀའ་ངལ་སོགས་ཡོད་ན་ཡང་། ལཱ་ཐི་ཝི་ཡ་ལ་འཚེ་མེད་ཞི་བའི་བྱ་སྤྱོད་ཀྱི་ཉམས་མྱོང་
དང་། དམངས་གཙོའི་སྲོལ་རྒྱུན་ལྡན་པས། དམངས་གཙོའམ་ཡང་ན་ཞི་བའི་སྒོ་ནས
ནང་ཁུལ་གྱི་འཁྲུག་རྩོད་མཐའ་དག་སེལ་ཐུབ་པའི་རེ་བ་ཡོད།
འདི་ནི་མ་འོངས་པར་ཉེན་ཁ་ཆེ་བའི་འཁྲུག་རྩོད་རིགས་འབྱུང་བར་དོགས་ཟོན་
བྱེད་མི་དགོས་པར་བརྗོད་ཀྱི་མེད་ལ། ལཱ་ཐི་ཝི་ཡས་ཕྱི་ནས་སློང་བའི་འཁྲུག་རྩོད་རིགས་
གཡོལ་ཐུབ་མིན། གཙོ་བོ་སའོ་ཝི་ཐི་མཉམ་སྦྲེལ་རྒྱལ་ཁབ་མུ་མཐུད་གནས་ཐུབ་མིན་ལ་
བལྟ་དགོས་པ་མ་ཟད། དུས་རབས་དུ་མའི་རིང་ཨུ་རུ་སུས་ཕྱི་ལ་རྒྱ་བསྐྱེད་ཀྱི་ཧམ་སེམས་
བཅངས་པ་དང༌། མི་རིགས་གཞན་པ་བྲན་གཡོག་ཏུ་བཀོལ་བའི་བྱ་སྤྱོད་དེ་སྤང་ནས།
དེང་རབས་ཀྱི་དམངས་གཙོ་ལྡན་ལ་ཞི་བདེའི་རྒྱལ་ཁབ་ངོ་མ་ཞིག་ཏུ་འགྱུར་ཐུབ་མིན་ལ་
རག་ལས་ཡོད།
ལཱ་ཐི་ཝི་ཡའི་མི་དམངས་ཀྱི་བློ་འཚབ་ཆེ་ཤོས་ནི། ཕེམ་ཡཱ་ཐི་ཞེས་(Pamyat)
ཨུ་རུ་སུའི་མི་རིགས་རིང་ལུགས་ཚོགས་པས། མངོན་སུམ་དུ་མངའ་ཁོངས་རྒྱ་བསྐྱེད་
ཀྱི་སྲིད་བྱུས་ལ་བསྔགས་བརྗོད་དང༌། ༡༩༡༧ ལོའི་གོང༌། ཨུ་རུ་སུ་བཙན་དབང་རྒྱལ་
ཁབ་ནང་ཁུལ་དུ། ཨུ་རུ་སུ་མི་རིགས་ནི་མི་རིགས་གཞན་ལས་ཁྱད་དུ་འཕགས་པའི་ལྟ་
ཚུལ་འཛིན་པ་དེ་ཡིན། བློ་འཚབ་བྱེད་ས་འདི་རིགས། ཨུ་རུ་སུ་རྒྱལ་ཁབ་སྲིད་གཞུང་
ནས་ཐེ་ཚོམ་དང་འདོད་པ་མེད་པ་གསལ་བོར་སོང་གཤིས། གྲོས་མོལ་བྱས་ནས་ཨུ་རུ་
སུ་དམག་དཔུང་ལཱ་ཐི་ཝི་ཡ་ནས་གང་མགྱོགས་ཕྱིར་འཐེན་བྱེད་པའི་རེ་བ་རྒྱག་བཞིན་
མཆིས། ལཱ་ཐི་ཝི་ཡ་རྒྱལ་ཁབ་ནང་ཁུལ་དུ། གལ་སྲིད་ཨུ་རུ་སུ་རྒྱལ་ཁབ་ཀྱི་དཔལ་འབྱོར་
མུ་མཐུད་སྡུག་ཏུ་སོང་ན། སྲིད་དབང་སྒེར་འཛིན་ནམ། བཙན་འཛུལ་གྱི་རང་བཞིན་
ལྡན་ཞིང༌། འཇར་མན་གྱི་ནཱ་ཛི་ལྟ་བུའི་དབང་འཛིན་པ་ཞིག་ཡོང་མི་སྲིད་པ་མིན་པས་
ཞེད་སྣང་སྐྱེ་བཞིན་ཡོད། བྷལ་ཐི་ཁི་མཚོ་ངོགས་ཀྱི་རྒྱལ་ཁབ་གསུམ་ལས། དམིགས་
བསལ་ཨུ་རུ་སུ་མི་འབོར་བརྒྱ་ཆ་༣༤ ཟིན་པའི་ལཱ་ཐི་ཝི་ཡ་ལ་མཚོན་ན། ཡར་རྒྱས་
ལ་ཁ་གཡར་རྒྱུའི་ཉེན་ཁ་ཆེན་པོ་ཆགས་ཡོད།
གཞི་རྒྱ་ཆེ་བའི་དམག་དཔུང་གིས་རྒོལ་རྡུང་བྱེད་པའི་གནས་ཚུལ་འོག མང་
ཚོགས་རང་བཞིན་གྱི་འབངས་མིས་འགོག་རྒོལ་ནི་ལཱ་ཐི་ཝི་ཡའི་ཐབས་ཚུལ་ཡག་ཤོས་དེ་
ཡིན་ཞིང་། མ་འོངས་པའི་མི་རིགས་བཅིངས་འགྲོལ་གྱི་དམག་འཐབ་གང་ཞིག་གི་ནང་།
འཚེ་མེད་ཞི་བའི་སྒོ་ནས་འཐབ་རྩོད་དང་ལས་འགུལ་སྤེལ་བར། ལཱ་ཐི་ཝི་ཡས་ཞབས་
འདེགས་རྒྱ་ཆེན་པོ་ཞུས་ཡོད།

ཟུར་བཀོད་དང་པོ།

ལཱ་ཐི་ཝི་ཡའི་མི་དམངས་དང་དཔུང་ཁག་འཐུས་མི་ལྷན་ཚོགས་ཀྱིས། ལཱ་
ཐི་ཝི་ཡའི་རང་བཙན་ཐོག་རྒྱབ་སྐྱོར་གནང་མཁན་རྣམས་ལ་ཕུལ་བའི་བརྡ་
ཁྱབ།
༡༩༩༠ ལོའི་ཕྱི་ཟླ་༡༢ ཚེས་༡༡ ཉིན།
བློ་འཚབ་ཅན་གྱི་གནས་ཚུལ་མང་པོ་ཞིག་ལཱ་ཐི་ཝི་ཡའི་ཡུལ་ཕྱོགས་ཀུན་ནས་
བསྒྲགས་ཡོང་བ་དང་། དེ་ནི་བཙན་རྒྱལ་རིང་ལུགས་ཀྱི་སྟོབས་ཤུགས་སྔར་བས་འཕེལ་
རྒྱས་སུ་ཕྱིན་པ་ཡིན། མའོ་སི་ཁུ་རུ་ཡོད་པའི་གྲོས་ཚོགས་འཐུས་མི་( SYUZ) སྐོར་
ཞིག་གིས། མངོན་གསལ་དོད་པོའི་སྒོ་ནས་གྷབ་པཱ་ཆི་ཧྥ་དེའི་ནང་ཡོད་མེད་ལ་མ་ལྟོས་
པར་སྲིད་དབང་སྒེར་འཛིན་སླར་གསོ་བྱེད་པའི་འཆར་གཞི་བཏིང་བ་རེད།
ང་ཚོ་ལ་ཞེད་སྣང་དང་ཡིད་ཐང་ཆད་པའི་ངང་ཚུལ་དེ་མི་དགོས། འོན་ཀྱང་
སྐབས་འདིར་མི་རེ་རེ་བཞིན་དུ་བསམ་བློ་གཏོང་དགོས། སའོ་ཝི་ཐི་མཉམ་སྦྲེལ་གྱི་སྲིད་
འཛིན་ནས་ཐད་ཀར་དབང་བསྒྱུར་རམ། མི་དམངས་ཀྱི་རང་དབང་ཐོག་བཙན་གནོན་
བྱེད་པའི་འབད་བརྩོན་གཞན་ཞིག་གི་ཆེད། ཛ་དྲག་གི་དབང་བསྒྱུར་ཏེ་ཆེས་མཐའ་མའི་
དུས་ཚེས་ག་གེ་མོའི་བྱེད་ཐབས་འདོན་སྐབས། མ་འོངས་པར་རྩ་འཛུགས་རང་བཞིན་
གྱི་ལས་སྒོ་སྤེལ་བའི་གོ་སྐབས་ཡོད་པ་དང་། སྲིད་འཛིན་གྱིས་ཐད་ཀར་དབང་བསྒྱུར་
བྱེད་པའི་ཚད་གཞི་ལ་གཞིགས་ནས་ལག་ལེན་ཁེལ་སྲིད་པ་ཁག་ཅིག་ནི་གཤམ་གསལ་ལྟར་
ཡིན།
གནས་སྟངས་ཅུང་ཟད་འཇམ་པ་ཞིག་ནི། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་
གཞུང་གི་སྒྲིག་འཛུགས་ཁོ་ནའི་རིམ་པ་ཁག་སོ་སོའི་ལས་མཚམས་འཇོག་དགོས་པའི་བཀའ་
ཁྱབ་བཏང་བ་ལས། སྤྱི་ཚོགས་ཐོག་གི་ཆབ་སྲིད་ཚོགས་པའི་ལས་སྒོ་ཁག་བཀག་སྡོམ་
མ་བྱས་པའི་གནས་སྟངས་འོག ང་ཚོས་གསར་འགོད་བརྒྱུད་ལམ་དང་བར་ཐག་ཉེ་རུ་
གཏོང་བའི་གོ་སྐབས་ཀྱང༌། སྔ་ས་ནས་མེད་པ་བཟོ་རྒྱུ་དེ་ཡིན།
གནས་སྟངས་གདུག་རྩུབ་ཅན་ཞིག་ནི། སའོ་ཝི་ཐི་མཉམ་སྦྲེལ་གྱི་དམར་ཤོག་
ཚོགས་པའི་ངལ་རྩོལ་བ་ཡོངས་ཀྱི་ཚོགས་པ་(CPSU) དང་། གནམ་དམག་དང་མཚོ་
དམག སྐམ་དམག་བཅས་ལ་གཞོགས་འདེགས་བྱེད་པའི་དང་བླངས་མཐུན་ཚོགས།༤
ཡང་ན་དེ་དང་དེ་འདྲ་བའི་ཚོགས་པ་ཁག་ཕུད། དབང་ཆ་ཡོད་པའི་རྒྱལ་ཁབ་གཞུང་གི་
སྒྲིག་འཛུགས་ཁག་གི་ལས་མཚམས་འཇོག་ཏུ་འཇུག་རྒྱུ་མ་ཟད། སྤྱི་ཚོགས་སྟེང་གི་ཆབ་
སྲིད་ཚོགས་པའི་ལས་སྒོ་ཐམས་ཅད་ཀྱང་བཀག་སྡོམ་བྱེད་རྒྱུ་དེ་ཡིན།
གནས་སྟངས་དང་པོའི་སྐབས་ཀྱི་ང་ཚོའི་བྱེད་སྒོའི་འཆར་གཞི་ནི། ཐོག་མར་
སྐབས་དེར་གནོད་འཚེ་ཆེ་ཆུང་ཇི་འདྲ་ཞིག་ཐེབ་མིན་ལ་བལྟ་དགོས་པ་དང༌། ཚོགས་
པའི་སྒྲིག་འཛུགས་བརྒྱུད་རྒྱབ་སྐྱོར་བ་རྣམས་ལ་བྱེད་སྒོ་ཁག་མཁྱེན་རྟོགས་ཡོང་དུ་འཇུག་
རྒྱུ། འོན་ཀྱང་། གལ་སྲིད་ཡ་ང་སྙིང་རྗེ་མེད་པའི་སྲིད་འཛིན་གྱིས་དབང་བསྒྱུར་དངོས་
སུ་ལག་ལེན་ཁེལ་ཏེ། གནས་སྟངས་ཆེས་ཐབས་སྡུག་ཅིག་གི་ཐོག་སོང་ཚེ། ང་ཚོས་མ་
འོངས་པའི་བྱེད་སྒོ་ལ་གོ་བ་གཏིང་ཟབ་ཅིག་ལེན་དགོས།
དུས་ཚེས་ག་གེ་མོ་མ་ཐོན་སྔོན་གྱི་ཕྱག་ལས་གཙོ་བོ།
༡༽ ལཱ་ཐི་ཝི་ཡ་མི་དམངས་ནས་རི་གྷ་གྲོང་ཁྱེར་ནང་རྔམ་སྟོན་བྱེད་པར་གྲ་སྒྲིག་ཚགས་
ཚུད་བྱ་རྒྱུ།
༢༽ རིམ་པ་ཁག་སོ་སོའི་གྲོས་ཚོགས་༤༡ ཀྱི་དམིགས་བསལ་ཚོགས་འདུ་བསྐངས་
ཏེ། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས་ལ་རྒྱབ་སྐྱོར་དང་། ལཱ་ཐི་
ཝི་ཡ་སྤྱི་མཐུན་རྒྱལ་ཁབ་ཀྱི་བཅའ་ཁྲིམས་དང༌། སྲིད་འཛིན་ས་ཁུལ་མཉམ་
སྦྲེལ་གྱི་ཆིངས་ཡིག་གསར་པ་བཅས་ལ་སྲུང་བརྩི་ཡོད་པའི་རྣམ་འགྱུར་སྟོན་རྒྱུ།
༣༽ ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་རྒྱུ་ནོར་ཆུད་ཟོས་སུ་གཏོང་བ་དང་། ངལ་
རྩོལ་བ་ཡོངས་ཀྱི་ཚོགས་པའི་ཁེ་ལས་རྨང་གཞིར་གྱུར་བའི་སའོ་ཝི་ཐི་མཉམ་སྦྲེལ་
གྱི་མ་དངུལ་མཉམ་འཇོག་བཟོ་ཚོང་ཁང་གསར་འཛུགས་མ་ཡོང་བ་བྱ་རྒྱུ།
༤༽ ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་དམིགས་བསལ་བདེ་འཇགས་ཚན་པའི་འགོག་
སྲུང་དང་བླངས་དཔུང་ཁག་༤༣ ནང་ཞུགས་རྒྱུ།
༥༽ ལཱ་ཐི་ཝི་ཡའི་མི་མ་ཡིན་པའི་ནང་། ལཱ་ཐི་ཝི་ཡའི་རང་བཙན་གྱི་ལྟ་བར་རྒྱབ་
སྐྱོར་གནང་མཁན་རྒྱ་བསྐྱེད་དུ་གཏོང་བར་རོགས་དངུལ་ཕུལ་རྒྱུ་དང༌། དམག་
དཔོན་དང་དེ་དག་གི་ནང་མི་བཅས་ལ་གསུང་བཤད་གནང་སྐབས། ཨུ་རུ་སུ་
མི་རིགས་རིང་ལུགས་དང༌། ལཱ་ཐི་ཝི་ཡ་མི་དམངས་དཔུང་ཁག་གཉིས་དབར་
ཐུན་མོང་གི་ལྟ་ཚུལ་ཡོད་པ་གསལ་བོ་བཟོ་རྒྱུ།
༦༽ བཙན་འཛུལ་དམག་དཔུང་གི་བཀོད་ཁྱབ་ལ་འགྱུར་བ་གང་བྱུང་བ་འཕྲལ་མར་
ལཱ་ཐི་ཝི་ཡའི་མི་དམངས་དཔུང་ཁག་གི་འབྲེལ་མཐུད་པར་བརྡ་ལན་སྤྲོད་རྒྱུ།
༧༽ རྒྱལ་སྤྱིའི་ཁྲིམས་ལུགས་ནང་། བཙན་བཟུང་བྱས་པའི་ས་ཁུལ་དུ་བཙན་འཛུལ་
དམག་དཔུང་གིས་བྱེད་སྒོའི་ཇི་ཞིག་སྤེལ་དགོས་མིན་གྱི་ཚད་གཞི་གཏན་འབེབས་
བྱས་པ་གསར་ཤོག་སོགས་ཀྱི་སྟེང་འགོད་རྒྱུ།
༨༽ ཐོན་འབབ་ཡོད་པའི་བཟོ་ཚོང་ཁང་ལ་མ་དངུལ་ཐེབ་རྩའི་ཞལ་འདེབས་རོགས་
རམ་གནང་རྒྱུ།
༩༽ ཉེན་ཁའི་དུས་སྐབས་སུ། ལཱ་ཐི་ཝི་ཡའི་རླུང་འཕྲིན་ཁང་དུ་ཆུ་ཚོད་ཉི་ཤུ་རྩ་བཞིའི་
རིང་ཕྱག་ལས་གནང་བར་གོ་སྒྲིག་བྱ་རྒྱུ།
༡༠༽ ཆེས་མཐའ་མཇུག་གི་གསང་བའི་ལས་འགུལ་དང་། ལཱ་ཐི་ཝི་ཡའི་མི་དམངས་
དཔུང་ཁག་གི་ཡན་ལག་ཚན་པའི་མི་སྣ་སེམས་ཤུགས་ཅན་བཅས་ཀྱི་ཆེད་དུ།
འཕྲིན་གཏོང་གི་མཐུན་རྐྱེན་ཆ་ཚང་སྦྱར་རྒྱུ་དང་། ཤུལ་འཛིན་གྱི་འགོ་ཁྲིད་
མི་སྣ་གཏན་འབེབས་གནང་རྒྱུ། གཞན་ཡང་ས་གནས་གཞིས་སྒར་ཁག་གི་
མངའ་ཁུལ་འགོག་སྲུང་བྱེད་པའི་ལས་སྒོ་ཁག་དང་། ཁ་ཐོར་དུ་གནས་པའི་ཡན་
ལག་ཁག་གི་གྲོན་དངུལ་བཅས་ཀྱི་ཐོག་རོགས་དངུལ་སྤྲོད་རྒྱུ། བརྡ་ཁྱབ་གཏོང་
བར་མི་དམངས་དཔུང་ཁག་གི་ལས་རྟགས་དང་འགོ་ཡིག་བཅས་ཡོད་པའི་ལས་
ཤོག་གྲ་སྒྲིག་བྱ་རྒྱུ། དེ་ནས་དཔར་སྐྲུན་གྱི་ཡོ་བྱད་དང་ཤོག་བུ་ཉར་འཇོག་བྱས་
པ་ཕྱོགས་ཕྱོགས་སུ་བཀྲམ་རྒྱུ།
༡༡༽ དོན་དག་གང་བྱུང་བ་ཐམས་ཅད་འཛམ་གླིང་གི་དམངས་གཙོའི་རྒྱལ་ཁབ་ཁག་
ལ་མཁྱེན་རྟོགས་ཡོང་བ་བྱ་རྒྱུ་དང་། མ་འོངས་པར་རྒྱལ་སྤྱིའི་ཚོགས་སྡེ་ཁག་
ནས་སྤྱི་ཚོགས་ཐོག་གི་ཚབ་སྲིད་ཚོགས་པའི་མི་སྣ་སེམས་ཤུགས་ཅན་དེ་ཚོའི་
གནས་སྟངས་མཁྱེན་རྟོགས་ཡོང་སླད་ཁོ་ཚོའི་མིང་ཐོ་གྲ་སྒྲིག་གིས། རྒྱལ་སྤྱིའི་
ཚོགས་སྡེ་ཁག་ལ་འབུལ་ཐུབ་བྱ་རྒྱུ།
སྲིད་འཛིན་ནས་ཐད་ཀར་དབང་བསྒྱུར་བྱེད་པའི་དུས་ཚོད་དེ་ཤར་རྗེས། ད་
ལྟ་འགོ་བཙུགས་ཟིན་པའི་གྲོང་ཁྱེར་ཡུལ་མིས་གཞུང་གི་བཀའ་ལ་གྱེན་ལོག་བྱེད་པའི་ལས་
འགུལ་རྒྱ་ཁྱབ་དུ་བཏང་ནས། ལཱ་ཐི་ཝི་ཡའི་གཞོན་སྐྱེས་རྣམས་སའོ་ཝི་ཐི་མཉམ་སྦྲེལ་
དམག་དཔུང་ནང་བཙན་དབང་གིས་སྐོང་བ་དེར་བཀག་འགོག་དང་། སྲུང་སྐྱོབ་བྱེད་
པར་གཏན་འབེབས་བྱུང་བའི་ཐབས་ལམ་གཤམ་གསལ་ལྟར་ཡིན།
༡༽ སྲིད་འཛིན་ཀྱིས་གཞུང་བཀའ་བཏང་བ་སྣང་མེད་སྐྱུར་འཇོག་བྱ་རྒྱུ་དང༌།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་བཅའ་ཁྲིམས་དང་། ས་གནས་སྲིད་གཞུང་
གི་ཐག་གཅོད་བཅས་ལ་སྲུང་བརྩི་བྱེད་པར་ཤུགས་སྣོན་བརྒྱག་རྒྱུ།
༢༽ སའོ་ཝི་ཐི་མཉམ་སྦྲེལ་གྱི་མི་དམངས་འཐུས་མི་ལྷན་ཚོགས་༤༥ ཀྱི་འཐབ་འཁྲུག་
ཚན་པས་བཏང་བའི་དམག་བསྡུའི་བརྡ་ཡིག་ལག་སོན་བྱུང་སྐབས། ཐོ་ཡིག་
འགོད་པར་འགྲོ་རྒྱུ་མེད་པ་མ་ཟད། ལཱ་ཐི་ཝི་ཡ་སྤྱི་ཚོགས་རིང་ལུགས་སའོ་ཝི་
ཐི་མཉམ་སྦྲེལ་གྱི་མི་དམངས་འཐུས་མི་ལྷན་ཚོགས་ཀྱི་འཐབ་འཁྲུག་ཚན་པ་ལ།
སའོ་ཝི་ཐི་མཉམ་སྦྲེལ་དམག་དཔུང་ནང་ཞུགས་རྒྱུ་མིན་པའི་སྙན་ཞུ་དང་། དམག་
མི་མཚོན་བྱེད་ཀྱི་ལག་འཁྱེར་བཅས་ཕུལ་བ་ཡོངས་ཁྱབ་གསལ་བསྒྲགས་བྱ་རྒྱུ།
༣༽ བཙན་འཛུལ་དམག་དཔུང་དང་འབྲེལ་བ་གཏན་ནས་མི་བྱེད་ཅིང་། ཁོ་ཚོ་ལ་
བརྡ་འཕྲིན་སོགས་མཁོ་སྒྲུབ་རྩ་བ་ནས་མི་བྱེད།
༤༽ སྲིད་འཛིན་གྱིས་དབང་བསྒྱུར་བྱེད་པར་རྒྱབ་སྐྱོར་གནང་མཁན་ནམ། ཐག་
སྒུལ་འདྲ་གཟུགས་སུ་གྱུར་བའི་གཞུང་ལ་རྒྱབ་འགལ་བྱ་རྒྱུ་མ་ཟད། མཐོང་
ཆུང་གི་ཐོག་ནས་བཀའ་ལ་གྱེན་ལྡོག་བྱ་རྒྱུ།
༥༽ ལས་མཚམས་འཇོག་པའི་ཐབས་ལམ་སྣ་ཚོགས་སྤྱད་དེ། སའོ་ཝི་ཐི་མཉམ་སྦྲེལ་
གྱི་དཔལ་འབྱོར་ལམ་ལུགས་ཐོག་འགོག་རྐྱེན་བཟོ་ལ། ངལ་རྩོལ་བའི་ནུས་པ་
ཁྱད་པར་ཅན་ལ་བརྟེན་ནས། བཀའ་ཁྲིམས་བཙན་པོ་གཏན་འབེབས་གནང་
བ་དེ་ནུས་མེད་དུ་གཏོང་རྒྱུ།
༦༽ དམངས་གཙོའི་ཚོགས་པ་ཁག་དང་དེའི་དབུ་ཁྲིད་རྣམས་ནས། ཁྲིམས་འགལ་
གྱི་གནས་སྟངས་འོག མུ་མཐུད་དགྲ་བོ་ལ་ཁ་གཏད་གཅོག་པའི་ཕྱག་ལས་གནང་
ཐུབ་པ་ཁག་ཐེག་བྱ་རྒྱུ།
༧༽ སྲིད་འཛིན་གྱིས་ཐད་ཀར་དབང་བསྒྱུར་བྱས་པའི་སྐབས། བཙན་འཛུལ་སྲིད་
གཞུང་ནས་ནག་ཉེས་གང་བསགས་པའི་གནས་ཚུལ་ཚང་མ་ཐོ་འགོད་ཞིབ་ཕྲ་
བྱ་རྒྱུ།
༨༽ སྲིད་དབང་སྒེར་སྤྱོད་མཁན་གྱི་དབང་བསྒྱུར་ཁྲིམས་མཐུན་མི་ཡོང་བའི་ཕྱིར།
གནས་དུས་ཇི་འདྲ་ཞིག་གི་འོག སྲིད་གཞུང་དེས་གོ་སྒྲིག་བྱས་པའི་འོས་འདེམས་
དང༌། མང་མོས་འོས་སྡུད་སོགས་ལ་ཞུགས་རྒྱུ་རྩ་བ་ནས་མེད།
༩༽ འོས་འདེམས་ཀྱི་ཉམས་མྱོང་ཡོད་ལ་འོས་འདེམས་ཀྱི་ལས་ཀའི་ཐོག་ཕྱག་རོགས་
མཛད་པའི་མི་སྣ་དང་། ས་གནས་གྲོང་ཁྱེར་ཡུལ་མིའི་འཐུས་མི་ལྷན་ཚོགས་
ཀྱི་མི་སྣ་བཅས་ལ་གླ་ཡོན་ཕུལ་ཏེ། བརྡ་འཕྲིན་བརྒྱུད་བསྒྲགས་བྱ་རྒྱུ།
༡༠༽ སྲིད་འཛིན་གྱིས་ཐད་ཀར་དབང་བསྒྱུར་བྱས་ན་ཡང་། ཁྲིམས་སྒོ་རང་བཙན་
གྱི་ཐོབ་ཐང་ཡོད་ཕྱིར། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ལ་བློ་དཀར་བའི་སའོ་
ཝི་ཐི་མཉམ་སྦྲེལ་གྲོས་ཚོགས་ནང་ཡོད་པའི་སྤྱི་འཐུས་རྣམས་བེད་སྤྱོད་ཀྱིས།
ཚོགས་པའི་དམིགས་ཡུལ་འགྲུབ་ཐབས་བྱ་རྒྱུ།
༡༡༽ རྒྱ་ཚེའི་མང་ཚོགས་ཀྱི་ཚོགས་པ་ཁག་ནང་འཛུལ་ཞུགས་བྱ་རྒྱུ་ད་ཕན་བཙན་འཛུལ་
སྲིད་གཞུང་གི་བཀག་སྡོམ་འོག་སོང་མེད་པའི་གོ་སྐབས་དམ་འཛིན་གྱིས། དཔེར་
ན། ཆོས་ལུགས་སམ་རིག་གཞུང་གི་ཚོགས་པ་དང༌། བཟོ་ལས་པའི་ཚོགས་
པ་སོགས་བེད་སྤྱོད་གཏོང་ཇི་ཐུབ་བྱས་ཏེ། ལཱ་ཐི་ཝི་ཡའི་མི་དམངས་དཔུང་
ཁག་གི་བསམ་དོན་རྒྱ་ཁྱབ་གཏོང་རྒྱུ།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་རང་བཙན་ལ་རྒྱབ་སྐྱོར་གནང་མཁན་
རྣམ་པ། དམར་ཤོག་ཚོགས་པས་ང་ཚོའི་རྒྱལ་ཁབ་ལ་སྡུག་སྤྱོད་མུ་མཐུད་དུ་
སྤེལ་སྐབས། ང་ཚོས་ང་ཚོ་གསོན་པའི་ཆ་རྐྱེན་ཨང་དང་པོ་ནི། མི་དམངས་
ཀྱི་ཆེད་དུ་ཡིན་པ་དང་། ལཱ་ཐི་ཝི་ཡ་ཆིག་བསྒྲིལ་ཡོང་བའི་ཆེད་དུ་ཡིན་པའི་
ངེས་ཤེས་རྙེད་དགོས།
ལཱ་ཐི་ཝི་ཡ་མི་དམངས་དཔུང་ཁག་PFLའཐུས་མི་ལྷན་ཚོགས་ནས།
༡༩༩༠་ལོའི་ཕྱི་ཟླ་༡༢ཚེས་༡༡ཉིན།

ཟུར་བཀོད་གཉིས་པ།

ལཱ་ཐི་ཝི་ཡའི་མི་རིགས་རང་བཙན་ལས་འགུལ་ཚོགས་པའི་NIML འཐུས་མི་
ལྷན་ཚོགས་ནས། NIML ཚོགས་པའམ་ཚོགས་པ་གཞན་དག་གི་ཚོགས་མི་
རྣམས་དང༌། རྒྱལ་ཁབ་ཀྱི་འབངས་མི་སེར་ཡོངས་ལ་ཕུལ་བའི་འབོད་སྐུལ།
༡༩༩༡ ལོའི་ཕྱི་ཟླ་དང་པོའི་ཚེས་༩ཉིན་NIMLཚོགས་པའི་འཐུས་མི་ལྷན་ཚོགས་ནས་ཐག་
གཅོད་གཏན་འབེབས་བྱུང༌།
སའོ་ཝི་ཐི་མཉམ་སྦྲེལ་དམག་དཔུང་ཁྲོད་ཡོད་པའི་དཔུང་ཁག་དམིགས་བསལ་
ཅན་ཁྲིམས་འགལ་གྱི་ཐོག་ནས་ལཱ་ཐི་ཝི་ཡའི་ནང་འཛུལ་ཞུགས་བཅའ་སྡོད་བྱས་པ་མ་ཟད།
དྲག་པོའི་འཁྲུག་རྩོད་སློང་བའི་དཀྲུག་ཤིང་བརྒྱབ་པར། ལཱ་ཐི་ཝི་ཡའི་མི་རིགས་རང་བཙན་
ལས་འགུལ་ཚོགས་པའི་འཐུས་མི་ལྷན་ཚོགས་ནས། ལཱ་ཐི་ཝི་ཡའི་ཛ་དྲག་གཉན་འཕྲང་
གི་དུས་སྐབས་འདིར། མི་དམངས་ཚང་མས་འཚེ་མེད་ཞི་བའི་ཐབས་ལམ་ལ་བརྟེན་ནས།
སའོ་ཝི་ཐི་མཉམ་སྦྲེལ་གྱི་དམག་སྲིད་ཚན་པ་དང༌། དེ་དག་གི་རྒྱབ་སྐྱོར་བ་བཅས་ལ་ཁ་
གཏད་གཅོག་རྒྱུའི་འབོད་སྐུལ་ཞུ།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་མི་སེར་རྣམས། སའོ་ཝི་ཐི་མཉམ་སྦྲེལ་གྱི་
བཙན་འཛུལ་དམག་དཔུང་ནང་དམག་ཁྲལ་བཙན་འགེལ་བྱས་པས། ༡༩༤༩ ལོའི་ཕྱི་
ཟླ་༨ ཚེས་༡༢་ཉིན་ཇི་ནི་ཝར་བཞག་པའི་སྤྱི་འབངས་ཆིངས་ཡིག་དང༌། མཉམ་འབྲེལ་
རྒྱལ་ཚོགས་ཀྱི་བསྒྲགས་གཏམ། རྒྱལ་སྤྱིའི་ཁྲིམས་ལུགས་བཅས་ལ་བརྒྱབ་འགལ་བྱུང་
ཡོད།
༡༽ གཞོན་སྐྱེས་ཚོས་རང་ཁྱིམ་དུ་ཞག་སྡོད་མི་བྱེད་པར། གཉེན་ཉེ་དངགྲོགས་པོ།
ཡང་ན་མི་ངོ་ཤེས་ཚོའི་ནང་ཕྱིན་ནས་གནས་མལ་གཡར་རྒྱུ།
༢༽ སྒྲིག་འཛུགས་དང་ཚོགས་པ་གང་ཞིག་གི་མི་དམངས་སུ་ཞིག་བཀག་ཉར་བྱས་
ཚེ། དམག་མི་འཛིན་བཟུང་བྱས་པའི་བཙོན་པར་ངོས་འཛིན་བྱ་རྒྱུ།
༣༽ ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་འབངས་མི་རྣམས་ལ། ང་ཚོས་ཁྱེད་ཚོར་འབོད་
སྐུལ་ཞུ་རྒྱུར། གཞོན་སྐྱེས་ཚོར་དམག་ཁྲལ་བཙན་འགེལ་གྱི་ཉེན་ཁ་འཕྲད་སྐབས།
ཁྱེད་ཚོས་ཁོ་ཚོར་རྒྱབ་སྐྱོར་བྱེད་པར་ནམ་ཡང་མིན་ཞེས་བརྗོད་མི་རུང་།
༤༽ ཨུ་རུ་སུའི་སྐད་ཤེས་མཁན་རྣམས་ནས་མ་ཤེས་ཁུལ་བྱས་ཏེ། སྐད་སྒྱུར་ཞིག་
འཚོལ་དགོས་པའི་རེ་བ་འདོན་དགོས།
༥༽ གྲོགས་པོ་དང་མི་རྒྱུས་ཡོད། གཉེན་ཉེ་དུ། ཁྱིམ་མཚེས། ལས་རོགས་ཀྱི་ནང་མི་
སོགས་ཀྱི་སྐོར་ལ་བསམ་བཞིན་དུ་ཇི་ཡང་མི་ཤེས་པའི་གྷན་རྟགས་སྟོན་རྒྱུ་
༦༽ ས་ཆ་དང༌། ཁྲོམ་ལམ། བཟོ་བཀོད་སོགས་ཀྱི་སྐོར་ལ་སྐད་ཆ་འདྲི་སྐབས།
ས་ཆར་རྒྱས་མངའ་མེད་ཁུལ་བྱ་རྒྱུ།
༧༽ གྲོང་ཁྱེར་ཉེ་འདབས་དང་གྲོང་གསེབ་བཅས་སུ་ཁྲོམ་ལམ་གྱི་མིང་དང་། ཁང་
པའི་ཨང་། ལམ་ཁའི་རྟགས། ས་ཆའི་མིང་དང་རྟགས་ལ་སོགས་པ་འཕྲོ་བརླག་
གཏོང་ཐུབ་ཚེ་དེ་ལྟར་བྱ་རྒྱུ།
༨༽ ཚོགས་པ་སྒྲིག་འཛུགས་ཁག་དང༌། མི་སྒེར་བ་བཅས་ཀྱི་ཆབ་སྲིད་ལས་འགུལ་
དང་འབྲེལ་བའི་གནས་ཚུལ་དང༌། ཡིག་ཆའི་རིགས་ཐོན་ཚེ་སྦ་གསང་བྱ་རྒྱུ།
༩༽ ཚོགས་སྡེ་ཁག་གི་དབར་ཡིག་འབྲེལ་གྱི་དྲ་རྒྱ་འཛུགས་དགོས་རྒྱུ་དང་། ཛ་དྲག་
གི་དུས་སྐབས་མ་ཤར་བའི་སྔོན་ནས་མི་དམངས་དབར་ཕན་ཚུན་འབྲེལ་བ་བྱེད་
པའི་བརྒྱུད་ལམ་བཟོ་རྒྱུ། གཞིས་སྒར་ཁག་ཏུ་ཆོས་ཚོགས་ཀྱི་ཅོང་བརྡ་བེད་སྤྱོད་
ཀྱིས་ཉེན་བརྡ་འམ་མི་དམངས་རྣམས་འདུ་འཛོམས་བྱེད་དགོས་པ་གསལ་བརྡ་
གཏོང་རྒྱུ།
གཞུང་གི་སྒྲིག་འཛུགས་དང༌། ཚོགས་པ། མི་སྒེར་བ་བཅས་ལ་སྤྲིངས་དོན།
༡༠༽ སོའི་ཝི་ཐི་མཉམ་སྦྲེལ་དམར་ཤོག་ཚོགས་པའི་ངལ་རྩོལ་བ་ཡོངས་ཀྱི་ཚོགས་པས་
CPSU བཏོན་པའི་དུས་དེབ་སོགས་འགྲེམས་བསྒྲགས་བྱ་རྒྱུ་མེད།
༡༡༽ ལྕགས་ལམ་ཐེ་བའི་འགྲིམ་འགྲུལ་ཚན་པའི་ཚོགས་པ་དང༌། བཟོ་སྐྲུན་སྡེ་ཚན་
དང་། ཡང་ན་བརྡ་འཕྲིན་ཚན་པའི་ཚོགས་པ་བཅས་ནས་སའོ་ཝི་ཐི་མཉམ་སྦེལ་
དམག་དཔུང་གི་སྐུ་ཚབ་མཉམ་འབྲེལ་བ་བྱ་མི་རུང་།
༡༢༽ དགྲ་བོ་དང་ལག་འབྲེལ་བྱེད་པའི་སོའི་ཝི་ཐི་མཉམ་སྦྲེལ་དམར་ཤོག་ཚོགས་པའི་
ངལ་རྩོལ་བ་ཡོངས་ཀྱི་ཚོགས་པ་CPSUདང༌། གཡུལ་འཐབ་འཐུས་མི་ལྷན་
ཚོགས། འཐུས་མི་ལྷན་ཚོགས་ཁག་གཞན་པ། དམག་གསུམ་( གནམ་དམག
མཚོ་དམག སྐམ་དམག་གསུམ།)དང་བླངས་མཐུན་ཚོགས། གཞན་ཡང་དེ་
དང་དེ་ལྟ་བུ་ལ་བཟའ་བཏུང་དང་། གློག ཡང་ན་ཡིག་འབྲེལ་གྱི་མཐུན་རྐྱེན་
སོགས་སྦྱར་རྒྱུ་མེད།
འབངས་མི་སེར་རེ་རེ་ལ་སྤྲིངས་དོན།
༡༣༽ སོའི་ཝི་ཐི་མཉམ་སྦྲེལ་དམར་ཤོག་ཚོགས་པའི་ངལ་རྩོལ་བ་ཡོངས་ཀྱི་ཚོགས་པ་
CPSUདང༌། སའོ་ཝི་ཐི་མཉམ་སྦྲེལ་དམག་དཔུང་བཅས་མཉམ་ལག་འབྲེལ་
བྱེད་པའི་ཚོགས་པ་སྒྲིག་འཛུགས་དང༌། མི་སྒེར་བ་བཅས་རེ་རེ་བཞིན་ཡིག་
ཐོག་འགོད་རྒྱུ།
༡༤༽ དཔྱད་གཞི། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་ལག་ལེན་བསྟར་བཞིན་པའི་
བཅའ་ཁྲིམས་ལྟར་ན། སའོ་ཝི་ཐི་མཉམ་སྦྲེལ་དམག་དཔུང་གི་སྐུ་ཚབ་རྣམས་
དང་། བྷེ་རི་ཐི་ནག་པོ་བཅས་ལ་ངོ་རྒོལ་བྱེད་པ་དང་། ཡང་ན་དེ་དག་གི་བཀའ་
འོག་ཏུ་མི་འགྲོ་བ་བཅས་ནི་ཁྲིམས་མཐུན་ཡིན།

ཟུར་བཀོད་གསུམ་པ།

རི་གྷ་རྙིང་པ་(Vecriga)འགོག་སྲུང་བྱེད་པའི་བཀའ་རྩ།
༡༽ དུག་རླངས་ཀྱིས་རྒོལ་རྡུང་ཕོག་སྐབས།
ཀ དུག་རླངས་བཏང་བའི་བརྡ་ཁྱབ་གཏོང་དགོས།
ཁ འཕྲལ་མྱུར་རང་ཉིད་སྲུང་སྐྱོབ་ཀྱི་ཐབས་ལམ་བཙལ་རྒྱུ་དང་། རང་
ས་བཙན་འཛིན་དང༌། ལྟ་ཞིབ་ཀྱི་ལས་ལ་ཞུགས་རྒྱུ།
ག ཐབས་ལམ་གང་ཞིག་སྤྱད་ཀྱང་། སྲུང་སྐྱོབ་བྱེད་མ་ནུས་པའི་མི་སྣའི་
རིགས། འགོག་སྲུང་བཀག་རའི་སྣེ་ཁྲིད་མི་སྣས་སྔ་ས་ནས་གྲ་སྒྲིག་
བྱས་པའི་ས་ཆར་ཕྱིར་འཐེན་བྱ་རྒྱུ།
༢༽ རྐང་དམག་དང་དམག་འཐབ་འཕྲུལ་འཁོར་བཅས་ཀྱིས་རྒོལ་རྡུང་ཕོག་སྐབས།
ཀ རྐང་དམག་དང་དམག་འཐབ་འཕྲུལ་འཁོར་བཅས་ཀྱིས་རྒོལ་རྡུང་
བཏང་བའི་བརྡ་ཁྱབ་གཏོང་དགོས།
ཁ ལམ་ཁ་འགོག་བྱེད་ཀྱི་སྣུམ་འཁོར་གཏོང་མཁན་ཁ་ལོ་བ་ཐེ་བའི་མི་སྣ་
ཡོད་དོ་ཅོག འགོག་སྲུང་བཀག་རའི་རང་རང་སོ་སོའི་གནས་སུ་
འཛོམས་དགོས་རྒྱུ།
ག བུད་མེད་དང་། བྱིས་པ། ན་གཞོན། རྒན་འཁོགས་ཚང་མ་ཁང་པ་
དང་། ར་སྐོར་ནང་ལོགས། ལྷ་ཁང༌། ཡང་ན་སྐྱབས་བཅོལ་གྱི་
ས་གཞན་དག་ཏུ་སྦས་སྐུང་བྱ་རྒྱུ་དང་། ལྷག་ལུས་རྣམས་གཅིག་གིས་
གཅིག་ལ་སྦྲེལ་ཏེ་མི་ལུས་ཀྱི་ཕྲེང་ཐག་བཟོ་རྒྱུ་དང༌། གཞུག་སྣོན་མི་
སྣ་རྣམས་རང་ཉིད་གཏན་འབེབས་བྱས་པའི་ས་ཆར་འདུག་རྒྱུ།
ང དཀྲུག་ཤིང་སྣ་ཚོགས་རྒྱག་པའི་བྱ་སྤྱོད་དམ་མ་འབེབས་མཐོང་ཆུང་
ཅན་གྱི་གླེང་སློང་། བསམ་འཆར་སོགས་ཀྱི་རིགས་མ་ཡོང་བ་བྱ་རྒྱུ།
ཅ རྒོལ་རྡུང་བཏང་བས་རྡུང་རྡེག་དངོས་སུ་ཕོག་སྐབས། དྲག་ཆས་མ་
སྤྲས་པའི་ཐོག་ནས་རང་ཉིད་སྲུང་སྐྱོབ་བྱེད་པའི་ཐབས་ལམ་བེད་སྤྱོད་
ཀྱིས། རྒྱབ་ལོགས་སུ་ཡོད་པའི་མི་ལུས་ཀྱི་ཕྲེང་ཐག་མ་ཐོར་བ་བྱ་རྒྱུ།
ཆ རྒོལ་རྡུང་བའི་མཚོན་ཆ་ལག་སོན་བྱུང་ཚེ། ལམ་སེང་རྒྱབ་ལོགས
སུ་སྤྲོད་ཐབས་བྱ་རྒྱུ།
ཇ དམག་འཐབ་འཕྲུལ་འཁོར་གྱིས་རྒོལ་རྡུང་བཏང་སྟེ་མེ་མདའ་དངོས་
སུ་གཞུ་སྐབས། དངངས་འཚབ་མ་སྐྱེ་བར་འཕྲལ་མྱུར་སྔ་ས་ནས་
གྲ་སྒྲིག་བྱས་པའི་སྐྱབས་བཅོལ་གྱི་གནས་སུ་སྦས་སྐུང་བྱ་རྒྱུ། རབ་
ཡིན་ན་རས་ཆད་སོགས་ཀྱིས་དམག་འཐབ་འཕྲུལ་འཁོར་གྱི་ཁ་ལོ་བ་
ཡོད་སའི་སྒེའུ་ཁུང་དང་། མེ་སྒྱོགས་ཀྱི་སོ་མིག་གཡོགས་ཏེ་མ་མཐོང་
བ་བྱ་རྒྱུ། གལ་སྲིད་དམག་འཐབ་འཕྲུལ་འཁོར་ནས་དུ་བ་དཀར་པོ་
ཐོན་ཚེ། དེ་ནི་འཕྲུལ་འཁོར་དེའི་སྤྱིར་བཏང་གི་དུ་བ་ཡིན་པ་ལས་
དུག་རླངས་མིན། ཡང་དམག་འཐབ་འཕྲུལ་འཁོར་གྱི་ལྡིར་སྒྲ་ཆེ་རུ་
བཏང་བ་ནི། འཇིགས་སྣང་སྐུལ་ཆེད་ཡིན་སྟབས་ཞེད་སྣང་སྐྱེ་མི་དགོས།
སྐབས་འགར་དགྲ་བོས་དེ་ལྟ་བུའི་ནུས་པ་ཐོན་ཆེད་སྣུམ་འཁོར་ཐོག་
ལའང་རྒྱང་བསྒྲགས་བཙུགས་ཡོད།
༣༽ མི་སེར་དཀྱུས་མའི་གྱོན་ཆས་གོན་པའི་མིས་ནང་ཁུལ་དུ་ཟིང་འཁྲུག་སློང་སྐབས།
ཀ སུ་ཞིག་གིས་ཟིང་འཁྲུག་སློང་མཁན་གྱི་མི་དེ་སྔོན་ལ་ཤེས་རྟོགས་བྱུང་
ཚེ། སྐྱོབས་རོགས་ཞེས་སྐད་ཤུགས་ཆེན་པོས་འབོད་དགོས།
ཁ འཁྲུག་རྩོད་བྱུང་སའི་ཉེ་འཁོར་དུ་ཡོད་པའི་མི་རྣམས། ལམ་སེང་དེའི་
ནང་ཞུགས་ཏེ་དོན་དག་ཐག་གཅོད་བྱེད་དགོས་པ་མ་ཟད། ཟིང་ཆ་
སློང་མཁན་གྱི་མི་དེ་ཁྲིད་ནས་བཀག་ར་འགོག་སྲུང་བྱེད་མཁན་གྱི་སྣེ་
ཁྲིད་མི་སྣ་ལ་རྩིས་སྤྲོད་བྱེད་དགོས།
ག ས་གནས་ཁ་ཤས་སུ་འཁྲུག་རྩོད་དུས་མཉམ་དུ་བྱུང་སྐབས། སྔོན་ལ་
མཐོང་བའི་མི་དེས་ཉེན་བརྡ་ཞེས་སྐད་ཤུགས་ཆེན་པོས་འབོད་དགོས་
པ་མ་ཟད། གཅིག་གིས་གཅིག་ལ་བརྡ་རྒྱག་པ་འམ། ཡང་ན་རྒྱང་
བསྒྲགས་བརྒྱུད་བརྡ་ཁྱབ་གཏོང་རྒྱུ།
ང གནས་ཚུལ་དེ་ལ་གདེང་འཇོག་གནང་སྐབས། གཞི་རྒྱ་ཆེ་བའི་འཁྲུག་
རྩོད་བྱུང་སའི་ས་ཆ་རྣམས་བཀག་རྒྱ་བཟོ་བར་འབད་བརྩོན་བྱ་གང་
ཐུབ་གནང་རྒྱུ།
༤༽ མྱུར་སྐྱོབ་ཀྱི་མཐུན་རྐྱེན་མཁོ་སྒྲུབ།
ཀ འགོག་སྲུང་གི་བཀག་ར་གང་ཞིག་གི་མི་སུ་ཞིག་ལ་རྨ་ཁ་བཟོས་པ་དང་།
མེར་བསྲེག་ཐེབས་པ། ཡང་ན་དུག་རླངས་སོགས་ཀྱི་རྨས་སྐྱོན་ཐེབས་
ཚེ། ཛ་དྲག་གི་སྒོ་ནས་སྐྱོབ་མཁན་གྱི་སྨན་པ་མཁོ་སྒྲུབ་བྱ་རྒྱུ།
ཁ ཛ་དྲག་གིསྒོ་ནས་བསྐྱབས་རྗེས། རྨས་མ་རྣམས་སྐྱབས་བཅོལ་གྱི་གནས་
སུ་བསྐྱལ་རྒྱུ་དང༌། གནས་སྟངས་ལ་གཞིགས་པས། རིམ་པས་ས་
ཁུལ་དེར་ཡོད་པའི་སྨན་བཅོས་བྱེད་ཡུལ་ལམ། ལྷ་ཁང་ནང་ལོགས་
ཀྱི་བཤགས་བཅོས་ཁང་བཅས་སུ་བསྐྱལ་རྒྱུ།
༥༽ མེར་ཟོན།
ཀ འགོག་སྲུང་བྱེད་མི་བརྗེ་སློག་རྒྱག་སྐབས། ས་ཁུལ་ཆུང་སའི་བཀག་
ར་དང་། སྲིད་གཞུང་གི་བཟོ་བཀོད་བཅས་འགོག་སྲུང་བྱེད་པའི་འགོ་
ཁྲིད་མི་སྣས། མེར་ཟོན་གྱི་ཡོ་བྱད་དཔེར་ན། མེ་གསོད་འཕྲུལ་ཆས་
དང༌། ས་སྒྱེ། གདན། ཆུ་ཟོ། ཡང་ན་གྲོང་ཁྱེར་ནང་ལོགས་ཀྱི་ཆུ་
རྐ་སོགས་ལ་ལྟ་ཞིབ་ནན་མོ་བྱེད་དགོས་པ་མ་ཟད། ཅ་དངོས་དེ་དག་
ཡོད་ས་དང་། ས་ཁུལ་དེའི་མེར་ཟོན་གྱི་གནས་ཚུལ་ཞིབ་ཕྲ་འབྲེལ་
ཡོད་ལ་གོ་བརྡ་འཕྲོད་དགོས།
ཁ འགོ་ཁྲིད་མི་སྣས་གཏན་འབེབས་བྱས་པའི་ས་ཆ་ཁོ་ནར་བརྡ་གཏོང་ཁ
མེ་དཔུང་སྒྲོན་དགོས་པ་མ་ཟད། མི་ཞིག་གིས་རྟག་ཏུ་ལྟ་རྟོག་དང་
བདག་པོ་རྒྱག་དགོས།
ག གལ་སྲིད་མེ་ཤོར་ཚེ། ཐག་ཉེ་རུ་ཡོད་པའི་མེ་གསོད་བྱེད་ཀྱི་སྣུམ་འཁོར་
སྐད་གཏོང་བ་དང་མཉམ་དུ། ཛ་དྲག་གི་མེ་འགོག་ཁ་པར་གཏོང་དགོས་
ལ། ས་ཁུལ་གྱི་འགོག་སྲུང་ལྷོད་གཡེང་དུ་མ་སོང་བའི་ངང་རང་ངོས་
ནས་ཀྱང་མེ་གསོད་པར་འབད་བརྩོན་བྱ་རྒྱུ།
ང ས་ཁུལ་གྱི་འགོ་ཁྲིད་མི་སྣས། ས་ཁུལ་སོ་སོའི་ནང་མེར་ཟོན་གྱི་འགན་
ཁུར་དགོས་པ་ལས། མེ་གསོད་པའི་ལས་ཀའི་ཐོག་ལའང་བཀོད་པ་
བྱེད་དགོས།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས།
འགོག་སྲུང་སྤྱི་ཁྱབ་ཁང་གི་དམག་འཐབ་བྱུས་འདོན་པ།
O.Kostanda ཡིས་མཚན་རྟགས་འཁོད།

ཟུར་བཀོད་བཞི་པ།

ལཱ་ཐིཝི་ཡ་སྤྱི་མཐུན་རྒྱལ་ཁབ་ཀྱི་འཚེ་མེད་ཞི་བའི་གཞི་རྩའི་རིགས་ལམ།
ལཱ་ཐི་ཝི་ཡ་འྤྱི་མཐུན་རྒྱལ་ཁབ་ཀྱི་འཚེ་མེ་ཞི་བའི་འགོག་སྲུང་ལྟེ་གནས།
༡༩༩༡ ལོའི་ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས་ཡིག་ཚང་།
ལཱ་ཐི ཝི་ཡ་སྤྱི་མཐུན་རྒྱལ་ཁབ་ཀྱི་འཚེ་མེད་ཞི་བའི་གཞི་རྩའི་རིགས་ལམ།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་རང་བཙན་སླར་གསོའི་རྒྱུད་རིམ་དེ་རྒྱལ་ཁབ་
ཕྱི་ནང་གི་གནས་ཚུལ་རྙོག་འཛིང་ཅན་མང་པོ་ཞིག་གི་འོག་ཕྱིན་པ་དང་། གཙོ་བོ་སའོ་
ཝི་ཐི་མཉམ་སྦྲེལ་དམག་དཔུང་གིས་བཙན་འཛུལ་བྱས་པ་(སའོ་ཝི་ཐི་མཉམ་སྦྲེལ་རྒྱལ་ཡོངས་
སུ་དམར་ཤོག་ཚོགས་པའི་དམག་དཔུང་ཁོངས་སུ་ཡོད་པའི་གསང་བའི་ཉེན་རྟོག་པས་སྲིད་འགྱུར་
བསླངས་པ་གཙོ་བོ་ཡིན།)ལ་བརྟེན་ནས། རྒྱལ་ཁབ་དེ་ཉེན་ཁའི་གནས་སུ་གྱུར།
འཚེ་མེད་ཞི་བའི་ཐབས་ལམ་སྤྱད་ནས་ལཱ་ཐི་ཝི་ཡའི་རྒྱལ་ཁབ་སྲུང་སྐྱོབ་བྱེད་པའི་
འདུན་པ་ཞིག་བཅངས་ཤིང་། རང་བཙན་ལ་རྒྱབ་སྐྱོར་གནང་མཁན་གྱི་ལཱ་ཐི་ཝི་ཡའི་
གཞིས་འབངས་ཡོངས་ལ་སྐུལ་མ་མཛད་དེ། འཚེ་མེད་ཞི་བའི་ལམ་ནས་འཐབ་རྩོད་བྱེད་
པར། རྒྱུ་རྐྱེན་རྙོག་འཛིང་ཅན་སྣ་ཚོགས་ལ་བརྟེན་ནས། ཟླ་བ་ཁ་ཤས་སམ་ལོ་ངོ་གཉིས་
གསུམ་ཞིག་གི་ནང་སྲིད་དབང་སྒེར་སྤྱོད་མཁན་རྨང་ནས་རྩ་གཏོར་གཏོང་དགོས། དེར་
བརྟེན་དུས་ད་ལྟ་ཉིད་ནས་ཁྱོན་ཡོངས་སུ་འཚེ་མེད་ཞི་བའི་འཐབ་རྩོད་གང་ཡོང་བྱེད་དགོས་
པ་མ་ཟད། གསོན་ཉམས་ལྡན་པའི་ལས་འགུལ་སྤེལ་རྒྱུ་དང༌། ནུས་ཤུགས་ཡོད་རྒུ་རྩལ་
སྤྲུགས་འདོན་པའི་དུས་ལ་སླེབས་ཡོད། དེའི་གཞི་འཛིན་ས་གཙོ་བོ་གང་ཡིན་ཞེ་ན། དགྲ་
བོའི་ཧམ་སེམས་དང་འབྲེལ་བ་རྩ་ནས་མི་བྱེད་པས་ཁར། ཁོ་ཚོའི་བཀའ་ལ་བརྩི་བཀུར་
གཏན་ནས་མི་བྱ།
དགྲ་བོའི་ལས་བྱེད་དང་རྒྱབ་སྐྱོར་བའི་དབར་གྱི་འབྲེལ་བ་དེ་ཁ་གཏད་གཅོག་
པའི་ཐབས་ལམ་མ་ཡིན་པར་བསླབ་བྱ་བརྒྱབ་ནས་ཕ་རོལ་བའི་སེམས་པ་འགུགས་ཐབས་
བྱེད་དགོས། ལཱ་ཐི་ཝི་ཡའི་རང་བཙན་གྱི་ལས་འགུལ་ནི་ཚུལ་མཐུན་གྱི་བྱ་བ་ཞིག་ཡིན་
ལ། ཁུངས་ལུང་ལྡན་པ་ཞིག་ཀྱང་ཡིན། དེས་ད་དུང་ལོག་སྤྱོད་པའི་སྟོབས་ཤུགས་ནུས་
མེད་དུ་གཏོང་ལ། དགྲ་འཐབ་ཀྱི་སྤོབས་པ་ཡང་ཞི་རུ་འཇུག གཅིག་བྱས་ན་རྒྱལ་ཁབ་
ཀྱི་དྲག་དཔུང་ནས་ཀྱང་།(དམངས་དམག་དང་ཉེན་རྟོག་པ་སོགས།) སྐབས་མཚམས་
དེར་ཁྲག་དྲི་བྲོ་བའི་འཐབ་འཛིང་ནང་ཞུགས་རྒྱུ་མཚམས་འཇོག་བྱེད་སྲིད་པས་ན། འཚེ་
མེད་ཞི་བའི་འགོག་སྲུང་ལ་ཕན་ནུས་ཆེན་པོ་ལྡན་ཡོད།
འཚེ་མེད་ཞི་བའི་འགོག་སྲུང་གི་དམིགས་སྒོ།
༡༽ དགྲ་བོ་ནས་ལཱ་ཐི་ཝི་ཡའི་གནས་སྟངས་སྟངས་འཛིན་བྱེད་མ་ནུས་པ་བཟོ་རྒྱུ།
༢༽ ལི་ཐའོ་ནི་ཡ་དང༌། ཨི་སི་ཐའོ་ནི་ཡ། ཡང་ན་ཨུ་རུ་སུ་དང་། སའོ་ཝི་ཐི་
མཉམ་སྦྲེལ་གྱི་སྤྱི་མཐུན་རྒྱལ་ཁབ་གཞན་དག་གི་དམངས་གཙོ་དོན་གཉེར་བ་
དང་འབྲེལ་བ་དམ་ཟབ་ཀྱིས། སའོ་ཝི་ཐི་མཉམ་སྦྲེལ་གྱི་དམར་པོའི་སྲིད་དབང་
བརྟན་ལྷིང་མེད་པ་བཟོ་རྒྱུ།
༣༽ ས་ཁུལ་བདེ་འཇགས་ཀྱི་ཁེ་ཕན་གཞི་ལ་བཞག་ཐོག ཡོ་རོབ་ཤར་རྒྱུད་དང༌།
དཀྱིལ་མའི་རྒྱལ་ཁབ་ཁག་གི་རྒྱབ་སྐྱོར་ཐོབ་པར་འབད་བརྩོན་བྱ་རྒྱུ།
༤༽ ཡོ་རོབ་ནུབ་མ་དང༌། ཨ་རི་སོགས་དམངས་གཙོའི་རྒྱལ་ཁབ་ཁག་ལ་ཐུན་མོང་
གི་གླེང་ཕྱོགས་དཔེར་ན་ཆབ་སྲིད་དང་། སེམས་ཁམས། ཡང་ན་མི་ཆོས་བཅས་
ཀྱི་ཐོག་དོ་ཕོག་འགྲོ་གི་ཡོད་པ་བཟོས་ནས། ལཱ་ཐི་ཝི་ཡ་དང་། བྷལ་ཐི་ཁི་མཚོ་
ངོགས་ཀྱི་རྒྱལ་ཁབ། ཡང་ན་རྒྱལ་ཁབ་གཞན་ཁག་བཅས་སུ། དམངས་གཙོ་
རིང་ལུགས་ལ་གཏོར་བཅོམ་ཕོག་གི་ཡོད་པ་དེ་ནི་བཟོད་པར་དཀའ་བ་ཞིག་ཡིན་
པ་སྟོན་དགོས།
༥༽ རྒྱལ་ཁབ་ཕྱི་ནང་གི་རྒྱུ་རྐྱེན་སྣ་ཚོགས་ལ་གཞིགས་ནས། དགྲ་བོ་ཕམ་ཉེས་སམ་
མཐར་སྐྲོད་བཏང་སྟེ། ལཱ་ཐི་ཝི་ཡའི་དམངས་གཙོ་སླར་གསོ་བྱ་རྒྱུ།
ཚོགས་པ་སྒྲིག་འཛུགས་དང་མང་ཚོགས་བཅས་ལ་ཁྱོན་ཡོངས་ནས་འཚེ་མེད་
ཞི་བའི་འགོག་སྲུང་གི་འགན་འཁྲི་སྤྲོད་ཕྱོགས་སྐོར། གཤམ་གསལ་ཡིག་ཆའི་ནང་ངོ་
སྤྲོད་གསལ་པོ་བྱ་རྒྱུ།
༡༽ སྲིད་འགྱུར་བྱུང་སྐབས། རྒྱལ་ཁབ་ཀྱི་སྒྲིག་འཛུགས་དང་། ཚོགས་པ། ཡང་
ན་ལཱ་ཐི་ཝི་ཡ་སྤྱི་མཐུན་རྒྱལ་ཁབ་བཅས་སུ། སྲིད་འགྱུར་བྱུང་བའི་གནས་སྟངས་
འོག་ཅི་ཞིག་བསྒྲུབ་དགོས་མིན་ཞེས་པའི་འཆར་གཞི་མཚམས་སྦྱོར་གནང་རྒྱུ།
༢༽ སྲིད་འགྱུར་བྱུང་སྐབས། གཞུང་གི་ཚོགས་པ་ཁག་དང༌། རང་དབང་སྡེ་ཚན།
རྒྱལ་གཉེར་ལས་དོན་ཚན་པ་བཅས་སུ་སྲིད་འགྱུར་སྐབས་ཀྱི་བྱ་སྤྱོད་ཚད་གཞི་
ཞེས་པའི་གདམས་པ་ཕུལ་རྒྱུ།
༣༽ སྲིད་འགྱུར་བྱུང་སྐབས། ལཱ་ཐི་ཝི་ཡའི་རྒྱལ་གཅེས་པ་ཡོངས་ལ་ཁྱེད་རང་གི་
རྒྱལ་ཁབ་སྲུང་སྐྱོབ་གནང་རོགས་ཞེས་པའི་གྲོས་གཞི་འདོན་རྒྱུ།
མཚམས་སྦྱོར།
སྲིད་འགྱུར་བྱུང་སྐབས། རྒྱལ་ཁབ་ཀྱི་སྒྲིག་འཛུགས་དང༌། ཚོགས་པ། ཡང་
ན་ལཱ་ཐི་ཝི་ཡ་སྤྱི་མཐུན་རྒྱལ་ཁབ་བཅས་ཀྱི་འཆར་གཞི་མཚམས་སྦྱོར་གནང་
རྒྱུ།
གླེང་བརྗོད།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་རང་བཙན་སླར་གསོ་བྱེད་པར། གནས་ཚུལ་
རྙོག་འཛིང་ཅན་མང་པོ་ཞིག་གི་འོག་འགྲོ་དགོས་པ་དང༌། ལཱ་ཐི་ཝི་ཡ་སྤྱི་མཐུན་རྒྱལ་ཁབ་
ལ་དགྲ་འཛིན་བྱེད་པའི་སྟོབས་ཤུགས་ནས། དྲག་པོའི་སྒོ་ནས་ལས་རིམ་དེ་ལམ་ལྷོངས་
ཡོང་བ་བཀག་འགོག་དང༌། རྩ་གཏོར་གཏོང་བའི་རེ་ངན་བཅངས་པར་སོང་། ལཱ་ཐི་
ཝི་ཡ་སྤྱི་མཐུན་རྒྱལ་ཁབ་ཀྱི་འཚེ་མེད་ཞི་བའི་སྒོ་ནས་འགོག་སྲུང་བྱེད་པའི་དབུས་ལས་
ཁུངས་ནས། དཀའ་སྤྱད་སྡུག་རུས་ངང་རྒྱལ་སྲུང་གི་གཞི་རྩའི་རིགས་ལམ་ལེགས་འགྲུབ་
བྱུང་སོང་ན། འཚེ་མེད་ཞི་བའི་ཐབས་ལམ་སྤྱད་ནས་སྲིད་འགྱུར་ལ་གདོང་ལེན་བྱེད་ཐུབ་
པ་བྱ་རྒྱུ།
རིགས་ལམ་འདི་དག་གི་གཞི་རྩ་ནི། དགྲ་བོ་(སྲིད་དབང་བཙན་འཕྲོག་
མཁན།)དང་མཉམ་དུ་འབྲེལ་བ་མི་བྱེད་པ་དང༌། གྲོས་ཚོགས་སམ་སྲིད་གཞུང་(ལཱ་ཐི་
ཝི་ཡ་སྤྱི་མཐུན་རྒྱལ་ཁབ།)གི་བཅའ་ཁྲིམས་དང༌། རྒྱལ་ཁབ་ཀྱི་རྒྱུན་སྲོལ་བཅས་ལ་ལྷག་
བསམ་རྣམ་དག་གནང་རྒྱུ། དམག་དོན་དང་ཆབ་སྲིད་ཀྱི་གནོན་ཤུགས་འོག དགྲ་བོས་
རེ་འདུན་བཏོན་པར་བསམ་ཤེས་དང་ལེན་རྩ་བ་ནས་མི་བྱེད་ཅིང་། དགྲ་བོའི་དབང་ཤུགས་
དང་བཅའ་ཁྲིམས་བཅས་ལ་བརྩི་བཀུར་ཁས་ལེན་མི་ཞུ། དེ་མིན་རྒྱལ་སྤྱིའི་སྤྱི་ཚོགས་ལ་
རྒྱབ་སྐྱོར་དང༌། རྒྱུས་ལོན། རོགས་རམ་ཡོང་བའི་འབོད་སྐུལ་ཞུ་རྒྱུ།
འཚེ་མེད་ཞི་བའི་འགོག་སྲུང་གི་ཐབས་ལམ་ནི། དགྲ་བོས་བརྒྱུད་བསྒྲགས་བྱས་
པའི་བཀའ་ཁྱབ་དང༌། སྲིད་བཀའ། བཅའ་ཁྲིམས་བཅས་ལ་འབངས་མིའི་ངོས་ནས་
མངོན་སུམ་དུ་བརྩི་བཀུར་མི་བྱེད་པར་སྐུལ་སློང་བྱ་རྒྱུ་དང༌། བཀའ་ཁྱབ་དང་སྲིད་བཀའ་
འདི་རིགས་ལག་བསྟར་བྱེད་པར་འགོག་རྐྱེན་སྣ་ཚོགས་བཟོ་རྒྱུ། དེ་ནས་ལྐོག་ཏུ་བཀའ་
བརྩི་དང་ལེན་མི་བྱེད་པའི་ཁར། དགྲ་བོའི་བྱ་སྤྱོད་ལ་བར་ཆད་གཏོང་བའམ། མིའི་ཚེ་
སྲོག་ལ་ཉེན་ཁ་མེད་པའི་སྒོ་ནས་ལམ་ཁར་བཀག་རྡོ་བཟོ་ལ། མི་ལུས་ཀྱི་ཕྲེང་ཐག་བཟོས་
ཏེ། སྔ་ས་ནས་དགྲ་བོ་བཀག་འགོག་བྱ་རྒྱུ། དེ་མིན་ལས་བཅར་མི་བྱེད་པ་དང་། བཀའ་
ལ་རྒྱབ་འགལ་བྱེད་པ་སོགས་འཚེ་མེད་ཞི་བའི་ངོ་རྒོལ་སྣ་ཚོགས་སྤེལ་རྒྱུ། གཞན་ཡང་
བརྡ་འཕྲིན་འགྲེམས་སྤེལ་དང་། དགྲ་བོའི་བརྡ་འཕྲིན་གལ་ཆེ་རིགས་ལ་གནོད་སྐྱེལ་རྒྱུའམ་
མེར་བསྲེག་གཏོང་རྒྱུ། དགྲ་བོ་ལ་བསླབ་བྱ་བརྒྱབ་ནས་སེམས་པ་འགུགས་ཐབས་བྱ་རྒྱུ།
མི་སྒེར་བའི་ངོ་རྒོལ། རྒོལ་ཡིག་དང་ཏར་འཕྲིན་གཏོང་རྒྱུ། མངོན་སུམ་འཛེམས་མེད་
དུ་བཅའ་ཁྲིམས་དང་གཞུང་བཀའ་ལ་འགལ་བར་བྱ་རྒྱུ། མི་ལ་མིག་དཔེ་སྟོན་པ་ལྟར།
རང་མཚམས་ཀྱིས་ལས་ཀའི་གནས་ལས་ཁ་བྲལ་རྒྱུ་སོགས་ཡིན།
འཚེ་མེད་ཞི་བའི་འགོག་སྲུང་གི་ལྟེ་གནས་ནི། རིམ་པ་ཆེན་པོ་གསུམ་གྱིས་གྲུབ་
ཅིང༌། རྒྱལ་ཁབ་ཀྱི་སྒྲིག་འཛུགས་དང༌། ཚོགས་པ་བཅས་ལས་གྲུབ་པའི་བསམ་གྲོས་
གཅིག་མཐུན་གྱི་རྒྱལ་སྲུང་དང་། གཞུང་འབྲེལ་ཚོགས་པ་དང༌། རང་དབང་སྡེ་ཚན།
ཁེ་ལས་བཅས་ལས་གྲུབ་པའི་རྒྱལ་གཉེར་ལས་དོན་ཚན་པ། གཞན་ཡང་སོ་སོ་སྟེ་མི་སྒེར་
བའི་རིམ་པ་བཅས་ཡིན། མཚམས་སྦྱོར་མཁོ་སྤྲོད་བྱས་པ་དེའི་ནང་། ལཱ་ཐི་ཝི་ཡ་སྤྱི་
མཐུན་རྒྱལ་ཁབ་ལ་བློ་དཀར་པའི་རྒྱལ་ཁབ་ཀྱི་སྒྲིག་འཛུགས་དང་། ཚོགས་པ། ཡང་
ན་རྒྱལ་གཉེར་ལས་དོན་ཚན་པའི་འགོ་ཁྲིད་དང་ལས་མི་བཅས་ལ། གནས་ཚུལ་ཛ་དྲག་
བྱུང་སྐབས་བྱ་སྤྱོད་ཅི་ཞིག་ཁྱེར་དགོས་པའི་གདམས་པ་གནང་དོན།
ས་བཅད་དང་པོ། སྲིད་འགྱུར་འགོ་འཛུགས་སྐབས་ཀྱི་བྱ་སྤྱོད་ཚད་གཞི།
སྲིད་འགྱུར་བྱུང་རྗེས་ཀྱི་ཆུ་ཚོད་ཁ་ཤས་དང་ཉིན་ཤས་ནང་འཚེ་མེད་ཞི་བའི་འགོག་
སྲུང་གི་ལས་འགན་གཙོ་བོ་ཁག་ནི།
༡༽ ཁྲིམས་མཐུན་སྲིད་གཞུང་མེད་པར་བཟོ་བ་དང༌། དེའི་ནུས་པ་གཅོག་ཐབས་
བྱེད་པ་ལ་སྔོན་འགོག་བྱ་རྒྱུ།
༢༽ རྒྱལ་ཁབ་དང་དཔལ་འབྱོར་གྱི་ཐོག་ཁང་ཆེན་མོ་གཞན་གྱིས་བཙན་བཟུང་བྱེད་
པར་སྔོན་འགོག་བྱ་རྒྱུ།(གྲོས་ཚོགས་དང་སྲིད་གཞུང་གི་ཐོག་ཁང་ཆེན་མོ་དང་།
གསར་འགྱུར་བརྒྱུད་ལམ་གྱི་ཐོག་ཁང་ཆེན་མོ། སྦྲག་ཁང༌། གློག་འཕྲིན་ཁང་།
ཏར་འཕྲིན་ཁང༌། རྒྱལ་གཉེར་ལས་དོན་ཚན་པ། ཡང་ན་མཛོད་ཁང་སོགས།)
༣༽ རྒྱལ་སྤྱིའི་སྤྱི་ཚོགས་ལ་སྲིད་འགྱུར་སྐོར་གྱི་གནས་ཚུལ་ཁྱབ་བསྒྲགས་བྱ་རྒྱུ།
༤༽ གལ་ཏེ་སྲིད་འགྱུར་ལ་ལམ་ལྷོངས་བྱུང་ཚེ། དགྲ་བོ་ལ་ཡུན་རིང་རྒོལ་འཛིང་
བྱེད་པར་གྲ་སྒྲིག་བྱ་རྒྱུ།
དེར་བརྟེན་བསྒྲབ་དགོས་པ་ནི།
ཀ རྒྱལ་ཁབ་ཀྱི་སྒྲིག་འཛུགས་དང༌། ཚོགས་པ། ཡང་ན་རྒྱལ་གཉེར་ལས་དོན་ཀ
ཚན་པའི་འགོ་ཁྲིད་དང་ལས་མི་ཡོངས་ནས།
༡༽ འཚེ་མེད་ཞི་བའི་འགོག་སྲུང་ལྟེ་གནས་ཀྱི་བཀོད་འདོམས་འོག་མཉམ་
སྐྱོད་བྱ་རྒྱུ་དང་། གལ་སྲིད་དེ་ལྟར་མ་ནུས་ཚེ། རང་ངོས་ནས་བྱ་ཐབས་སྤེལ་རྒྱུ།
༢༽ སྲིད་དབང་བཙན་འཕྲོག་མཁན་གྱི་བཀའ་ཁྱབ་བམ་སྲིད་བཀའ་ཇི་སྩལ་
རྩིས་མེད་གཏོང་རྒྱུ་དང་། ཉིན་རེའི་ལས་ཀ་རྒྱུན་འཁྱོངས་བྱེད་གང་ཐུབ་བྱ་རྒྱུ།
༣༽ གལ་སྲིད་ལས་ཁུངས་འདི་ཉིད་དགྲ་བོས་བཙན་བཟུང་བྱས་ཚེ། ཡིག་
ཆ་གལ་ཆེ་བ་རྣམས་གསང་ཉར་བྱ་རྒྱུའམ་ཡང་ན་མེར་བསྲེག་གཏོང་རྒྱུ།
༤༽ སྲིད་འགྱུར་བྱུང་བའི་ཉིན་དང་པོར། ཚོགས་པ་རྩ་འཛུགས་
ཀྱིས་ཁྱོན་ཡོངས་ནས་ལས་མཚམས་འཇོག་པར་རོགས་དངུལ་སྤྲོད་རྒྱུ།
༥༽ གཞུང་གི་ལས་ཁུངས་ཁག་ནས་བཏང་བའམ་སོ་སོ་རང་ངོས་
ནས་ཡོང་པའི་ལས་མི་གང་ཡིན་རུང་།འགོག་སྲུང་ནང་ཞུགས་པར་
བཀག་འགོག་མི་བྱེད་པའི་ཁར། ཁོ་ཚོས་འགོག་སྲུང་ཆེད་བཏང་
བའི་ཆུ་ཚོད་ལ་གཞིགས་ནས། ཕོགས་ཐོབ་ལ་གཞིགས་པའི་ཆ་སྙོམས་
ཀྱི་གུན་གསབ་སྤྲོད་རྒྱུ།
ཁ རྒྱལ་གཉེར་ལས་དོན་ཚན་པའི་འཛིན་སྐྱོང་ལས་བྱེད་དང་ལས་མི་ཡོངས་ནས།ཁ
༡༽ དུས་ཡུན་ཆེས་ཐུང་ངུ་ཞིག་གི་ནང༌། གཞུང་ལམ་དང༌། ལྕགས་
ལམ། གནམ་ཐང་སོགས་འགོག་བྱེད་ཀྱི་སྣུམ་འཁོར་དང༌། དངོས་པོ། ཆུ་
དོང༌། ཆུ་མཛོད་སོགས་མཁོ་སྒྲུབ་ཐུབ་པ་བྱ་རྒྱུ།
༢༽ བཟོ་ཚོགས་སྤྱི་ཁྱབ་ལས་ཁུངས་ཀྱི་བཀའ་བཀོད་འོག་འགྲོ་བའི་ཁེ་ལས་
ལ་རྒྱབ་སྐྱོར་གནང་མཁན་ཡོངས་དང་འབྲེལ་བ་མཚམས་འཇོག་བྱ་རྒྱུ།
ག སོ་ནམ་ཞིང་ལས་ལ་བརྟེན་ནས་ཁེ་ཕན་དོན་དུ་གཉེར་བའི་འགོ་ལས་རྣམས་ཀྱིས།
དགྲ་བོ་ལ་ཟས་རིགས་མཁོ་འདོན་མི་བྱ་ཞིང༌། ཟས་རིགས་དང་ཟ་འབྲུ་སོགས་
གང་ཐུབ་སྦས་སྐུང་གིས། སྲིད་འགྱུར་བྱུང་རྗེས། མི་དམངས་ལ་ཟས་རིགས་
མཁོ་འདོན་གྱིས་ཁྲིམས་མཐུན་རྒྱལ་ཁབ་ཀྱི་སྒྲིག་འཛུགས་ལ་གཞོགས་འདེགས་
བྱ་རྒྱུ།(དཔེར་ན་ལཱ་ཐི་ཝི་ཡའི་མི་དམངས་དཔུང་ཁག་དང་། ལཱ་ཐི་ཝི་ཡའི་མི་རིགས་
རང་བཙན་ལས་འགུལ་ཚོགས་པ།)
ང་། རྒྱལ་ཁབ་ཀྱི་བཀའ་བཀོད་འོག་འགྲོ་བའི་གསར་ལམ་ཁག་གི་དབུ་ཁྲིད་དང་ལས་ང་།
བྱེད་ཡོངས་ནས།
༡༽ འགོག་སྲུང་གི་ལས་ཀ་གྲ་འགྲིག་པོ་དང་གཅིག་གྱུར་ཡོང་ཕྱིར། འཚེ་
མེད་ཞི་བའི་འགོག་སྲུང་གི་ལྟེ་གནས་དང་འབྲེལ་བ་དམ་འཛིན་གྱིས། མི་དམངས་
ལ་མཐའ་གཅིག་ཏུ་འཚེ་མེད་ཞི་བའི་འཐབ་རྩོད་བྱེད་དགོས་པར་འབོད་སྐུལ་བྱ་རྒྱུ།
༢༽ ཨུ་རུ་སུའི་སྐད་ཀྱི་བརྡ་འཕྲིན་ལ་དམིགས་བསལ་དོ་སྣང་གིས། ཨུ་
རུ་སུའི་སྐད་ཐོག་དཔར་སྐྲུན་བྱེད་པར་ཤུགས་སྣོན་རྒྱག་རྒྱུ་དང༌། དུས་དེབ་
དམིགས་བསལ་ཅན་དཔར་སྐྲུན་བྱ་རྒྱུ། རླུང་འཕྲིན་དང་བརྙན་འཕྲིན་གཉིས་
ཀྱི་དུས་ཚོད་བགོ་བཤའ་བརྒྱབ་སྟེ། ཨུ་རུ་སུའི་སྐད་ཀྱི་ལེ་ཚན་ཡོད་པ་བྱ་རྒྱུ།(གལ་
སྲིད་དགོས་མཁོ་ཡོད་ན། དབྱིན་ཇི་དང་འཇར་མན་གྱི་སྐད་སོགས་ཀྱང་ཡོད་
པ་བྱ་རྒྱུ།)
༣༽ མི་དམངས་རྣམས་ངོ་རྒོལ་དང་ཁྱོན་ཡོངས་ནས་ལས་མཚམས་འཇོག་
པའི་ནང་ཞུགས་པར་འབོད་སྐུལ་ཞུ་རྒྱུ།
༤༽ དོན་རྐྱེན་གང་བྱུང་བ་ཐམས་ཅད་ཟིན་བྲིས་བཏབ་སྟ། ཐོ་འགོད་དང་
དྲིལ་བསྒྲགས་རང་བཞིན་གྱི་དུས་དེབ་གྲ་སྒྲིག་དང༌། གཞན་ཡང་དཔེར་ན་ལཱ་
ཐི་ཝི་ཡའི་འགོག་སྲུང་བ་དང་། དགྲ་བོའི་ཕྱོགས་གཏོགས། ཡང་ན་རྒྱབ་སྐྱོར་
བ། ཕྱི་རྒྱལ་བ་སོགས་ཉན་མཁན་དང་ལྟ་མཁན་བཅས་ལ་རླུང་འཕྲིན་དང༌། སྒྲ་
ཕབ། བརྙན་ཐག་སོགས་མཁོ་འདོན་བྱ་རྒྱུ།
ཅ། རྒྱལ་ཁབ་ཀྱིས་བཙུགས་པའི་དཔེ་སྐྲུན་ཁང་དང་དཔར་ཁང་བཅས་ནས། དུས་
ཡུན་ཆེས་ཐུང་ངུ་ཞིག་གི་ནང་། རྒྱ་ཆེའི་ཀློག་མཁན་རྣམས་ལ་བརྡ་འཕྲིན་ཇི་
རིགས་དང་དྲིལ་བསྒྲགས་ཡིག་ཆ་སོགས་དཔར་སྐྲུན་བྱ་རྒྱུ།
ཆ།  དྲག་པོའི་སྡེ་ཚན་(དམངས་དམག་དང་། ཉེན་རྟོག་པ།)ནས། བཟོ་བཀོད་གལ་ཆ།
ཆེ་བའི་རིགས་འགོག་སྲུང་བྱེད་པར་གཟབ་ནན་བྱ་རྒྱུ་དང༌། སྡེ་ཚན་འདི་དག་
གི་ལས་འགན་གཙོ་བོ་ནི། སྤྱི་བའི་སྒྲིག་སྲོལ་རྒྱུན་འཁྱོངས་དང་། མི་ངན་གྱི་
སྤྱོད་ངན་བཀག་འགོག་བྱ་རྒྱུ་ཡིན་ཞིང་། གནས་ཡུལ་གནད་འགག་ཅན་གྱི་
བདེ་འཇགས་ལ་ཉེན་ཁ་འཕྲད་པ་དང༌། མིའི་ཚེ་སྲོག་ལ་ཉེན་ཁ་འཕྲད་པ་སོགས་
དྲག་ཆས་བེད་སྤྱོད་མ་བཏང་མཐུ་མེད་བྱུང་ན་ལས་དྲག་ཆས་བེད་སྤྱོད་བྱ་རྒྱུ་མེད།
དྲག་པོའི་སྡེ་ཚན་དེ་དག་གིས་སྟོབས་ཤུགས་ཅུང་ཆེ་བའི་དགྲ་བོའི་མཉམ་ཁ་ཡ་
མི་བྱེད་ཅིང་། དྲག་ཆས་མ་སྤྲས་པའི་ཡུལ་མི་མཉམ་བཟོ་བཀོད་འདི་དག་སྲུང་
སྐྱོབ་བྱེད་སྐབས། དྲག་པོའི་སྡེ་ཚན་ནས་དྲག་ཆས་བེད་སྤྱོད་བྱེད་པར་དམིགས་
བསལ་གྱི་ཡིད་གཟབ་བྱ་རྒྱུ། གལ་སྲིད་བཟོ་བཀོད་འདི་དག་དགྲ་བོའི་དྲག་ཤུགས་
ཀྱིས་བཙན་བཟུང་བྱས་ཚེ། དྲག་པོའི་སྡེ་ཚན་རྣམས་ངེས་པར་དུ་ཕྱིར་འཐེན་
གནང་དགོས། ཡང་གལ་ཏེ་སྲིད་འགྱུར་ལམ་ལྷོངས་བྱུང་ཚེ། གསང་བའི་
སྲིད་གཞུང་དང་འཐབ་རྩོད་བྱེད་པའི་དབུ་ཁྲིད་རྣམས་ལ་རོགས་སྐྱོར་གནང་རྒྱུ་
མ་ཟད། གནས་དུས་ག་འདྲ་ཞིག་ཡིན་རུང༌། གོ་མཚོན་དགྲ་བོའི་ལག་ལ
ཤོར་ཏུ་འཇུག་རྒྱུ་མེད།
ཇ། ཤེས་ཡོན་སློབ་གསོའི་ལས་གནས་སུ་གཏོགས་པའི་འཛིན་སྐྱོང་མི་སྣ་དང་། ལས་ཇ།
བྱེད་བཅས་ནས། སློབ་ཕྲུག་རྣམས་ལ་དོན་རྐྱེན་གྱི་བྱུང་རིམ་ཐམས་ཅད་ངོ་སྤྲོད་
གནང་རྒྱུ་དང་། ནར་སོན་པའི་མི་རྣམས་ཀྱི་བདེ་འཇགས་ལ་ཐུགས་སྣང་བྱེད་
དགོས་པ་མ་ཟད། ནང་མི་དང་། རྒྱལ་ཁབ་གཞུང་གི་ལས་ཁུངས་མཉམ་ཚུལ་
བཞིན་འགྲོ་རྒྱུ་དང་། རང་ངོས་ནས་ངོ་རྒོལ་གྱི་ལས་འགུལ་སྤེལ་རྒྱུ།
ས་བཅད་གཉིས་པ། སྲིད་འགྱུར་བྱུང་རྗེས་ཀྱི་བྱ་སྤྱོད་ཚད་གཞི།
གལ་ཏེ་སྲིད་འགྱུར་བཀག་འགོག་མ་ནུས་པར། བཟོ་བཀོད་གལ་ཆེ་བའི་རིགས་
བཙན་བཟུང་བྱས་པ་དང་། གལ་ཏེ་དགྲ་བོས་རྒྱལ་ཁབ་གཞུང་གི་སྒྲིག་འཛུགས་སམ་ལས་
ཁུངས་བཙན་འཕྲོག་བྱས་པ་ཡིན་ན། འཚེ་མེད་ཞི་བའི་འགོག་སྲུང་གི་ལས་འགན་གཙོ་
བོ་ནི།
༡༽ ཐབས་ཤེས་ཇི་རིགས་སྤྱད་དེ། དགྲ་བོས་བཀའ་འོག་ཏུ་སྡུད་པ་དང་། བག་
ཆགས་འཇོག་པའི་ཁྱབ་ཚད་རྒྱ་ཆེ་རུ་འགྲོ་བར་བཀག་འགོག་བྱས་ཏེ། རྒྱལ་
ཁབ་ནང་ཁུལ་དུ་སྒྲིག་སྲོལ་གསར་པ་འཛུགས་པའི་རེ་བ་སྟོང་ཟད་དུ་གཏོང་རྒྱུ།
ཡོད་ཚད་བློས་གཏོང་གིས་མཉམ་སྦྲེལ་འགོག་སྲུང་གི་དབང་ཆ་གསར་འཛུགས་
བྱེད་པ་དང་།(གྲོས་ཚོགས་དང་གྲོས་ཚོགས་མ་ཡིན་པའི་སྒྲིག་འཛུགས་ཁག་ལས་གྲུབ་
པའི་མཉམ་སྦྲེལ་སྲིད་གཞུང་།) ཁྲིམས་མཐུན་གྱི་གྲོས་ཚོགས་དང་། སྲིད་གཞུང་།
ཡང་ན་སྒྲིག་འཛུགས་གཞན་དག་གི་དབང་ཆ་འཕོ་ལེན་བྱེད་པ་བཅས་ལ་བཀག་
འགོག་བྱ་རྒྱུ།
༣༽ སྲིད་འགྱུར་ཉེས་ཅན་ནམ་བཙན་འཛུལ་བའི་བཀའ་བཀོད་འོག་འགྲོ་བ་དང༌། རྒྱལ་
ཁབ་ཀྱི་དབང་ཆ་གསར་པ་གང་ཞིག་འཛུགས་པ་བཅས་ལ་བཀག་འགོག་གམ་
འགོག་རྐྱེན་སྣ་ཚོགས་བཟོ་རྒྱུ། དཔེར་ན། དེའི་བྱ་སྤྱོད་ཐམས་ཅད་ནུས་མེད་
དུ་གཏོང་དགོས།
དེར་བརྟེན་ངེས་པར་དུ་བསྒྲུབ་དགོས་པ་ཞིག་ལ།
ཀ རྒྱལ་ཁབ་གཞུང་གི་སྒྲིག་འཛུགས་དང༌། ཚོགས་པ། ཡང་ན་རྒྱལ་ཁབ་ཀྱིས་
གཉེར་བའི་ལས་དོན་ཚན་པའི་འགོ་ཁྲིད་དང་ལས་བྱེད་ཡོངས་ནས།
༡༽ སྲིད་འགྱུར་མ་བྱུང་བའི་སྔོན་གྱི་ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་ཁྲིམས་
མཐུན་སྲིད་གཞུང་དང་། བཅའ་ཁྲིམས། བཀའ་ཁྱབ། སྲིད་བཀའ། བཀའ་
ཤོག་བཅས་ལ་སྔར་རྒྱུན་ལྟར་བརྩི་བཀུར་བྱ་རྒྱུ་ལས། གསར་དུ་བསྐོས་པའི་
དཔོན་རིགས་ཚོའི་བཀའ་ལ་བརྩི་བཀུར་མེད་པའི་ཁར། མཐོང་ཆུང་བྱ་རྒྱུ།
༢༽ སྒྲིག་འཛུགས་འདི་བཞིན་སྲིད་དབང་བཙན་འཕྲོག་མཁན་ནམ་བཙན་
འཛུལ་བའི་ལག་འོག་ཏུ་ཤོར་རྗེས། ཡིག་ཆ་གལ་ཆེའི་རིགས་གཏན་མེད་བཟོ་
རྒྱུའམ་སྦས་སྐུང་བྱ་རྒྱུ།
༣༽ གལ་སྲིད་སྒྲིག་འཛུགས་ཤིག་སྲིད་དབང་བཙན་འཕྲོག་མཁན་གྱི་བཀོད་
བྱུས་འོག་ཤོར་ཚེ། སྒྲིག་འཛུགས་དེའི་འགོ་ཁྲིད་དང་ལས་བྱེད་རྣམས་ཀྱིས་མུ་
མཐུད་དུ་ཕྱག་ལས་གནང་རྒྱུ་དང༌། ཕྱག་ལས་གནང་སྐབས་སྒྲིག་འཛུགས་དེས་
ལཱ་ཐི་ཝི་ཡའི་རྒྱལ་ཁབ་དང་མི་དམངས་ཀྱི་ཁེ་ཕན་དང་མི་འགལ་བ་བྱ་གང་ཐུབ་
དང་། གལ་སྲིད་རང་བཙན་ལ་གནོད་པའི་བྱ་བ་འདི་རིགས་གཡོལ་མ་ནུས་
ཚེ། སྒྲིག་འཛུགས་དེའི་ལས་གནས་ནས་ཕྱིར་འཐེན་དགོས་རྒྱུ།
ཁ། གལ་སྲིད་རྒྱལ་ཁབ་གསར་པའི་སྲིད་གཞུང་དངོས་སུ་བཙུགས་ཚེ། ཁྲིམས་མཐུན་
སྲིད་གཞུང་དང་གྲོས་ཚོགས་བཅས་ནས། ལཱ་ཐི་ཝི་ཡ་རྒྱལ་ཁབ་ཕྱི་ནང་གི་འཐུས་
མི་ཡོངས་སམ་ཡང་ན་དེའི་ནང་ཞུགས་ཐུབ་མཁན་གྱི་འཐུས་མི་གང་མང་སྐོང་
འགུགས་ཀྱིས། བཅའ་ཁྲིམས་ནང་ཡོད་པའི་དབང་ཚད་གཞིར་བཟུང་མུ་མཐུད་
དུ་ནུས་པ་གཙོར་འདོན་བྱ་རྒྱུ།
ག རྒྱལ་ཁབ་ཀྱིས་གཉེར་བའི་ལས་དོན་ཚན་པའི་འགོ་ཁྲིད་དང་ལས་བྱེད་ཡོངས་་
ནས། ལཱ་ཐི་ཝི་ཡའི་མི་དམངས་ཁོ་ན་ལ་གལ་འགངས་ཆེ་བའི་བཟོ་ལས་དང་།
ཚོང་ལས། ཡང་ན་ལས་རིགས་གཞན་པ་ཡོངས་སུ་འགྲུབ་ཏུ་འཇུག་དགོས་
པ་མ་ཟད། རྒྱལ་གཉེར་ལས་དོན་ཚན་པ་འདི་རིགས་སླར་སྲིད་དབང་བཙན་
འཕྲོག་མཁན་གྱི་བཀོད་བྱུས་འོག་ཡོད་པའི་སའོ་ཝི་ཐི་མཉམ་སྦྲེལ་གྱི་སྒྲིག་འཛུགས་
ཁོངས་སུ་འཇུག་པར་བཀག་འགོག་བྱ་དགོས།
ང་། སྨན་བཅོས་ལས་རིགས་སུ་གཏོགས་པའི་མི་སྣ་ཡོངས་ནས། དམག་ཁྲལ་ཚན་
པའི་སྨན་པའི་ལྷན་ཚོགས་ཁོངས་ཞུགས་རྒྱུ་མེད་པར། རྒྱལ་ཁབ་སྲུང་སྐྱོབ་མཁན་
གྱི་མི་སྣ་ཁོ་ནའི་གཟུགས་པོའི་བདེ་ཐང་ལ་ཐུགས་སྣང་མཛད་རྒྱུ།
ཅ། རྒྱལ་ཁབ་ཀྱི་སྟངས་འཛིན་འོག་ཡོད་པའི་གསར་འགྱུར་བརྒྱུད་ལམ་ཁག་གི་འགོ་
ཁྲིད་དང་ལས་མི་ཡོངས་ཀྱིས།
༡༽ གནས་སྟངས་ཇི་འདྲ་ཞིག་ཡིན་ན་ཡང་། དགྲ་བོའི་ལྟ་རྟོག་གམ་ཤུགས་
རྐྱེན་འོག་འགྲོ་རུ་འཇུག་རྒྱུ་མེད་ཁར། གལ་སྲིད་རང་བཙན་ཆེད་མངོན་དུ་ལས་
ཀ་བྱེད་མཚམས་མི་འཇོག་ཀ་མེད་བྱུང་ཚེ། གསང་བའི་སྒོ་ནས་མུ་མཐུད་དུ་
ཚགས་པར་དཔར་འགྲེམས་དང༌། རྒྱང་བསྲིངས་བྱེད་དགོས་པ་མ་ཟད། ཕྱི་
རྒྱལ་གྱི་རླུང་འཕྲིན་བེད་སྤྱོད་ཀྱིས་ལས་རིམ་སྙན་སྒྲོན་ཞུ་དགོས།
༢༽ མི་དམངས་ནས་སྙིང་སྟོབས་དང་ཆོད་སེམས་ནམ་ཡང་ཉམས་པ་མེད་
པའི་སྒོ་ནས་འབོད་སྐུལ་ཞུ་བ་དང་ཆབས་ཅིག ཐབས་ལམ་སྣ་ཚོགས་སྤྱད་ནས་
འཚེ་མེད་ཞི་བའི་འཐབ་རྩོད་བྱ་རྒྱུ་དང༌། རྒྱལ་ཚོང་བ་ལ་སྐྱོན་བརྗོད་དང་སྦྲགས་
དགྲ་བོའི་མཉམ་འབྲེལ་བ་བྱས་ཏེ་རང་མི་རིགས་ལ་ངོ་ལོག་རྒྱག་མཁན་ཚོའི་མིང་
ཐོ་ཕྱིར་བསྒྲགས་བྱ་རྒྱུ་དང༌། དོན་རྐྱེན་རེ་རེ་བཞིན་ཡིག་ཐོག་ཏུ་གསལ་བོར་
འགོད་རྒྱུ།
ཆ། དྲག་པོའི་ཚན་པས། གྲོས་ཚོགས་དང་སྲིད་གཞུང་སྲུང་སྐྱོབ་བྱ་རྒྱུ་དང་། ཡང་
ན་དེའི་བཀའ་འོག་ཏུ་འགྲོ་བའི་སྒྲིག་འཛུགས་ཁག་གིས། བྱེད་སྒོ་ཁག་གསང་
བའི་ངང་སྤེལ་རྒྱའི་ཐོག་འགྲོ་སྐབས། སྒྲིག་འཛུགས་སམ་ལས་ཁུངས་འདི་རིགས་
མེད་པའི་ས་གནས་ཀྱི་ལྟེ་གནས་ཁག་གི་ལས་དོན་སྙོམ་པོ་ཡོང་བ་དང་། འགོ་
ཁྲིད་མི་སྣ་བཅས་ལ་སྲུང་སྐྱོབ་བྱ་དགོས་པ་མ་ཟད། ལཱ་ཐི་ཝི་ཡ་སྤྱི་མཐུན་རྒྱལ་
ཁབ་སླར་གསོ་ཡོང་བ་དང༌། གོ་མཚོན་དང་། ལཱ་ཐི་ཝི་ཡ་སྤྱི་མཐུན་རྒྱལ་ཁབ་
ལ་ལྷག་བསམ་རྣམ་དག་ཡིན་པའི་འཐབ་འཛིང་བ་རྣམས་ལ་གཅེས་སྲུང་བྱ་རྒྱུ།
ཇ། སློབ་གསོའི་ལས་གནས་སུ་གཏོགས་པའི་འགོ་ཁྲིད་དང་ལས་མི་ཡོངས་ནས། སློབ་ཇ།
ཚན་ལ་བསྒྱུར་བཅོས་བཏང་ནས། ལཱ་ཐི་ཝི་ཡའི་རང་བཙན་དང་། རང་དབང་
སླར་གསོའི་ཐོག་ལྟ་ཚུལ་དོགས་གཞི་ཅན་དང༌། ཡང་ན་དེ་སྔ་རང་དབང་ལྡན་
པའི་ལཱ་ཐི་ཝི་ཡ་རྒྱལ་ཁབ་ལ་སྐུར་འདེབས་རིགས་འབྱུང་བར་བཀག་འགོག་བྱ་
དགོས་པ་མ་ཟད། གལ་སྲིད་ཡ་ང་སྙིང་རྗེ་མེད་པར་བཙན་གནོན་བྱས་པ་ལ་
བརྟེན་ནས། གོང་ལྟར་བྱེད་མ་ནུས་ཚེ་སློབ་གྲྭའི་ལས་ཀ་ལས་ཕྱིར་འཐེན་བྱེད་
དགོས། ཡང་རབ་ཡིན་ན་གསང་བའི་སློབ་གསོའི་ལམ་ལུགས་ཤིག་འཛུགས་
དགོས་རྒྱུ་དང༌། མི་ཚང་སོ་སོའི་སྡོད་གནས་སུ་སློབ་ཁྲིད་སོགས་བྱེད་དགོས་
པ་ཡིན།
ས་བཅད་གསུམ་པ། སྲིད་དབང་བཙན་འཕྲོག་མཁན་གྱིས་མུ་མཐུད་སྲིད་ས་བཅད་གསུམ་པ།
དབང་འཛིན་སྐབས་ཀྱི་བྱ་སྤྱོད་ཚད་གཞི།
(ལ་ཐི་ཝི་ཡའི་རྒྱལ་ཁབ་དང་མི་དམངས་ལ་དགྲ་འཛིན་གྱི་ཁྲིམས་འགལ་སྲིད་དབང་འོག)
འགོག་སྲུང་བ་རྣམས་ཀྱིས་འབད་བརྩོན་ཇི་ལྟར་བྱས་ཀྱང་། དགྲ་བོས་ད་དུང་
ཁོ་ཚོའི་སྟངས་འཛིན་འོག་སྲ་ཐག་ཐག་ཡོང་དུ་འཇུག་ཐུབ་པའམ། རྒྱལ་ཁབ་ཀྱི་སྒྲིག་
འཛུགས་དང༌། ཚོགས་པ། ཡང་ན་རྒྱལ་གཉེར་ལས་རིགས་ཡོངས་སུ་རྫོགས་པའམ་
མང་ཆེ་བ་ཁོ་ཚོའི་ལྟ་རྟོག་དང་བཀོད་བྱས་འོག་འགྲོ་ཐུབ་པ་བྱུང་སྟེ། དབང་ཤུགས་གསར་
བ་དབུ་བརྙེས་པའི་གནས་སྟངས་འོག འཚེ་མེད་ཞི་བའི་འགོག་སྲུང་ཐབས་ལམ་བེད་སྤྱོད་
བྱེད་རུང་ཞིང་། འཚེ་མེད་ཞི་བའི་འཐབ་རྩོད་རྒྱུན་འཁྱོངས་བྱས་པ་ལ་བརྟེན་ནས། གཤམ་
གསལ་གྱི་ལས་འགན་རྣམས་འགྲུབ་ཐབས་བྱ་རྒྱུ།
༡༽ ཡོད་ཚད་བློས་བཏང་གིས་རྒྱལ་ཁབ་ལ་ངོ་ལོག་རྒྱག་མཁན་གྱི་ཁྲིམས་འགལ་སྲིད་
དབང་གི་ནུས་པར་གཏོར་བཤིག་བཏང་ནས། དགྲ་བོས་རྒྱལ་ཁབ་ནང་ཁུལ་
གྱི་གནས་སྟངས་སྟངས་འཛིན་བྱེད་མ་ནུས་པ་བཟོ་རྒྱུ།
༢༽ མི་དམངས་རེ་ཐག་ཆད་པ་དང་། སེམས་ཤུགས་ཉམས་པ་སོགས་མ་ཡོང་བ་
བྱས་ཏེ། ལཱ་ཐི་ཝི་ཡ་རྒྱལ་ཁབ་ཕྱི་ནང་དུ། འཐབ་རྩོད་རྒྱུན་མཐུད་ནས་བྱེད་
དུ་འཇུག་དགོས་པ་མ་ཟད། རྒྱལ་ཁ་ཐོབ་པར་རེ་བ་ཡོད་པའི་རྒྱབ་སྐྱོར་ཡང་
བྱེད་དགོས།
༣༽ སྔོན་འགྲོའི་ཆ་རྐྱེན་གང་ཡོད་པ་ཆ་ཚང་གྲ་སྒྲིག་གིས། ལཱ་ཐི་ཝི་ཡ་སྤྱི་མཐུན་རྒྱལ་
ཁབ་ཀྱི་རང་བཙན་སླར་གསོ་བྱེད་པའི་རྒྱུད་རིམ་བསྐྱར་དུ་འགོ་འཛུགས་བྱ་རྒྱུ།
དེར་བརྟེན།
༡༽ རྒྱལ་ཁབ་ཀྱི་ཁྲིམས་མཐུན་སྲིད་གཞུང་གི་སྒྲིག་འཛུགས་སྣ་ཚོགས། རྣམ་པ་ཇི་
རིགས་ཤིག་གི་ཐོག་ནས་ལཱ་ཐི་ཝི་ཡའི་རྒྱལ་ཁབ་ཕྱི་ནང་དུ་མུ་མཐུད་གནས་པར་
འཇུག་རྒྱུ་མ་ཟད། ལཱ་ཐི་ཝི་ཡའི་ནང་ཁུལ་དུ་རྒྱུད་རིམ་འདྲ་མིན་སྣ་ཚོགས་ཐོག་
བག་ཆགས་འཇོག་པར་ནུས་པ་གཙོར་འདོན་བྱ་རྒྱུ། རྒྱལ་ཁབ་ཀྱི་སྒྲིག་འཛིགས་
ཁག་གི་དཔོན་རིགས་ཚོས། སྒྲིག་འཛུགས་འདི་དག་གི་བཀའ་ལ་ཉན་དགོས་
ཤིང༌། གལ་སྲིད་ས་གནས་དེ་གར་འདི་ལྟ་བུའི་གཞུང་གི་སྒྲིག་འཛུགས་མེད་
ཚེ། འཐབ་རྩོད་དང་ལས་འགུལ་སྤེལ་མཁན་གྱི་དབུ་ཁྲིད་རྣམ་པའི་བཀའ་བཀོད་
བརྩི་སྲུང་བྱེད་དགོས། ཡང་ཡུལ་དུས་གཞན་ཁག་ནས་ལཱ་ཐི་ཝི་ཡ་སྤྱི་མཐུན་
རྒྱལ་ཁབ་ཀྱི་བཅའ་ཁྲིམས་ལ་སྲུང་བརྩི་བྱ་དགོས།
༢༽ དགྲ་བོའི་ལྟ་རྟོག་དང་ཡ་ང་བའི་བཀོད་བྱས་འགོ་བཙུགས་པའི་གནས་སྟངས་འོག
མུ་མཐུད་དུ་གསང་བའི་ལས་ཀ་སྤེལ་རྒྱུ་དང༌། ཐོན་རྫས་བསྐྲུན་པ་དང་བདེ་
འཇགས་ཡོང་བ་ལ་འགལ་རྐྱེན་བཟོ་རྒྱུ། དེ་མིན་ཁོ་ཚོའི་བཀའ་ལྟར་ལས་ཀ་
སྒྲུབ་ཁུལ་གྱིས། དགྲ་བོའི་བཀའ་ཁྱབ་དང༌། སྲིད་བཀའ། བརྡ་འཕྲིན་བཅས་
ལ་བཀག་འགོག་དང་། བར་ཆད་བཟོ་བ། ལོག་ལམ་དུ་ཁྲིད་པ་སོགས་བྱེད་
ཅིང༌། བསམ་བཞིན་དུ་ནོར་འཁྲུལ་ཤོར་བ་དང་དྲན་པ་བརྗེད་པ་སོགས་བྱེད་
དུ་འཇུག་དགོས། གཞན་ཡང་ཕན་ཚུན་འགལ་ཟླར་གྱུར་བའི་བཀའ་ཁྱབ་དང་།
སྲིད་བཀའ། ཐག་གཅོད་བཅས་བེད་སྤྱོད་བཏང་ནས། རང་ཉིད་ཀྱི་ནོར་འཁྲུལ་
ལམ་སྤྱང་གྲུང་མེད་པ་བཅས་ལ་དག་འབུད་བྱེད་དགོས།
༣༽ ལཱ་ཐི་ཝི་ཡའི་རྒྱལ་ཁབ་དང་མི་དམངས་ཀྱི་ཁེ་ཕན་བཅས་ལ་རྒྱབ་འགལ་དུ་གྱུར་
བའི་ལས་ཁུངས་ཁག་གི་གོ་གནས་དང་ཁ་བྲལ་ཏེ། ཡུལ་དུས་ངེས་ཅན་དེའི་
ནང་ནུས་པ་འདོན་མི་ཐུབ་པའི་བར་ཆད་བཟོ་རྒྱུ།
༤༽ དྲག་པོའི་ཚན་པའི་འཐབ་འཛིང་བ་རྣམས་ནས། གསང་བའི་སྲིད་གཞུང་དང་
འཐབ་རྩོད་པའི་དབུ་ཁྲིད་རྣམ་པའི་མི་སྒེར་གྱི་བདེ་འཇགས་ལ་འགན་ལེན་བྱེད་
དགོས་ཞིང་། དགྲ་ཤ་ལེན་པ་དང༌། འཇིགས་སྐུལ་རང་བཞིན་གྱི་བྱ་སྤྱོད་ནམ་
ཡང་སྤེལ་རྒྱུ་མེད།
སྲིད་འགྱུར་བྱུང་སྐབས། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གཞུང་གི་ཚོགས་
པ་ཁག་དང༌། རང་དབང་སྡེ་ཚན། རྒྱལ་གཉེར་ལས་དོན་ཚན་པ་བཅས་སུ་
ཕུལ་བའི་བླང་དོར་བསླབ་བྱ།
གླེང་རྗོད།
བླང་དོར་བསླབ་བྱ་འདི་ནི། གཞུང་གི་ཚོགས་པ་ཁག་དང༌། རང་དབང་སྡེ་
ཚན། རྒྱལ་གཉེར་ལས་དོན་ཚན་པ། ཡང་ན་ལཱ་ཐི་ཝི་ཡའི་ཆབ་སྲིད་རང་བཙན་དང་།
དཔལ་འབྱོར། སྤྱི་ཚོགས་བཅས་ཀྱི་སྒྲིག་འཛུགས་བཅས་ལ་དམིགས་ནས་གཏན་འབེབས་
བྱས་པ་ཞིག་ཡིན།
ས་བཅད་དང་པོ། སྲིད་འགྱུར་བྱུང་མ་ཐག་གི་དུས་སྐབས་ཀྱི་བྱ་སྤྱོད་ཚད་གཞི།
སྲིད་འགྱུར་བྱུང་ནས་ཆུ་ཚོད་ཁ་ཤས་དང་། ཉིན་ཤས་སོང་བའི་སྐབས་ཀྱི་འཚེ་
མེད་ཞི་བའི་འགོག་སྲུང་གི་ལས་འགན།
༡༽ ཁྲིམས་མཐུན་སྲིད་གཞུང་མགོ་རྟིང་སློག་ཏུ་འཇུག་པ་དང༌། དེའི་ནུས་པ་ལ་བར་
ཆད་གཏོང་བར་བཀག་འགོག་བྱ་རྒྱུ།
༢༽ རྒྱལ་ཁབ་དང་དཔལ་འབྱོར་གྱི་ཐོག་ཁང་ཆེན་མོ་བཙན་བཟུང་བྱེད་པར་བཀག་
འགོག་བྱ་རྒྱུ། (དེ་ནི་གྲོས་ཚོགས་དང༌། སྲིད་གཞུང་གི་ཐོག་ཁང་ཆེན་མོ། གསར་
འགྱུར་བརྒྱུད་ལམ་གྱི་ཐོག་ཁང་ཆེན་མོ། སྦྲག་ཁང་དང༌། གློག་འཕྲིན། ཏར་ཁང༌།
རྒྱལ་གཉེར་ཁེ་ལས་ཚན་པ་དང༌། དེའི་མཛོད་ཁང་སོགས་ཡིན།)
༣༽ རྒྱལ་སྤྱིའི་སྤྱི་ཚོགས་ལ་སྲིད་འགྱུར་སྐབས་ཀྱི་གནས་སྟངས་ཁྱབ་བསྒྲགས་བྱ་རྒྱུ།
གལ་ཏེ་སྲིད་འགྱུར་ལམ་ལྷོངས་བྱུང་ཚེ། དགྲ་བོ་དང་ཡུན་རིང་འཐབ་རྩོད་བྱེད་
པའི་གྲ་སྒྲིག་བྱ་རྒྱུ།
དེར་བརྟེན་བསྒྲུབ་དགོས་པ་ནི།
ཀ ལཱ་ཐི་ཝི་ཡ་སྤྱི་མཐུན་རྒྱལ་ཁབ་ལ་ལྷག་བསམ་རྣམ་དག་ཡིན་པའི་གཞུང་གི་ཚོགས་
པ་དང་། སྒྲིག་འཛུགས་སོགས་ནས།
༡༽ རྒྱུན་དུ་འཚེ་མེད་ཞི་བའི་འགོག་སྲུང་གི་ལྟེ་གནས་དང་འབྲེལ་བ་འཛུགས་
པ་དང་། ཡང་ན་རྒྱུན་འཁྱོངས་བྱེད་དགོས་པ་མ་ཟད། དེའི་བཀའ་བཀོད་ལ་
ཉན་འཇོག་བྱ་དགོས།
༢༽ སྲིད་དབང་བཙན་འཕྲོག་མཁན་གྱི་བཀའ་ཁྱབ་དང་སྲིད་བཀའ་བཅས་
ལ་ཉན་འཇོག་མི་བྱེད་པར། གང་ཐུབ་ཇི་ཐུབ་ཀྱིས་ཉིན་རེའི་ལས་དོན་ཐོག་རྒྱུན་
འཁྱོངས་བྱ་དགོས།
༣༽ ཡིག་ཆ་གལ་ཆེ་རིགས་རྩ་མེད་བཟོ་མ་ཐུབ་ཚེ། མི་སྒེར་བ་ཁག་ནས་
ཉར་ཚགས་བྱེད་པར་གྲ་སྒྲིག་བྱེད་དགོས་པ་དང་། གལ་སྲིད་སྒྲིག་འཛུགས་
དེ་དགྲ་བོའི་སྟོབས་ཤུགས་ཀྱིས་བཙན་བཟུང་བྱས་ཚེ། ཡིག་ཆ་རྣམས་སྒེར་གྱིས་
ཉར་ཚགས་སམ་མེད་པ་བཟོ་རྒྱུ།
༤༽ སྲིད་འགྱུར་བྱུང་མ་ཐག་པའི་ཉིན་ཤས་ནང་། ཁྱོན་ཡོངས་ནས་ལས་
མཚམས་འཇོག་པའི་ངོ་རྒོལ་ཐོག་འཆར་འགོད་བྱེད་པར་རོགས་སྐྱོར་བྱ་རྒྱུ།
༥༽ རང་ངོས་སམ་གཞུང་གི་ལས་ཁུངས་ཁག་ནས་སྐུལ་སློང་བྱས་ཏེ།
འགོག་སྲུང་གི་ལས་འགུལ་ནང་ཞུགས་མཁན་རྣམས་ལ་བཀག་འགོག་མི་བྱ་བར།
ཆུ་ཚོད་ལྟར་ཕོགས་ཐོབ་ཀྱི་བརྒྱ་ཆ་སྤྲོད་རྒྱུ།
ཁ། སྒེར་བདག་ཁེ་ལས་དང༌། བཟོ་ཚོང་ཁང༌། མཉམ་ལས་ཁང་། ཡང་ན་མི་
སྒེར་བའི་ལས་ཁང་སོགས་ཡོངས་ནས།
༡༽ སྣུམ་འཁོར་དང༌། ཁང་བཟོའི་རྒྱུ་ཆ། ས་དོང༌། ཆུ་སོགས་བེད་
སྤྱོད་ཀྱིས་ལམ་ཁ་དང་། ལྕགས་ལམ། གནམ་ཐང་སོགས་སུ་འགྲོ་འོང་མེད་
པ་བཟོ་བའི་ལས་འགུལ་ནང་མཉམ་ཞུགས་གནང་རྒྱུ།
༢༽ བཀག་ར་འཛུགས་སྐྲུན་བྱེད་མི་རྣམས་ལ་བཟའ་བཏུང་སོགས་ཀྱིས་
རོགས་སྐྱོར་གནང་རྒྱུ།
ག ཞིང་པའི་མཉམ་ལས་ཁང་སོགས་ཞིང་ལས་ཐོན་རྫས་ཁེ་ལས་ཡོངས་ནས། སྲིད་
དབང་བཙན་འཕྲོག་མཁན་ལ་བཟའ་འབྲུ་མཁོ་འདོན་མི་བྱེད་པར། འབྲུ་མཛོད་
དུ་ཡོད་པའི་འབྲུ་སྣ་ལྐོག་ཉར་གྱིས། རྒྱལ་སྲུང་ནང་ཞུགས་པའི་མི་སྣར་མཁོ་
སྤྲོད་བྱེད་པར་གྲ་སྒྲིག་བྱ་རྒྱུ།
ང༌། གཞུང་དང་སྤྱི་ཚོགས་ཀྱི་ཆབ་སྲིད་སྒྲིག་འཛུགས་ཁག་ནས།
༡༽ བཟོ་བཀོད་གལ་ཆེ་རིགས་འགོག་སྲུང་དང༌། སྤྱི་བའི་སྒྲིག་སྲོལ་རྒྱུན་
འཁྱོངས། ཚོགས་པའི་ལས་དོན་ནང་ཞུགས་པ། ཅ་དངོས་མཁོ་སྒྲུབ་ཐོག་ཐུགས་
སྣང་ཡོང་བ་བཅས་ཁོངས་མི་རྣམས་ནུས་པ་དང་ལྡན་པའི་སྒོ་ནས་འགོག་སྲུང་
གི་ལས་ཀའི་ནང་ཞུགས་སུ་འཇུག་རྒྱུ།
༢༽ གལ་སྲིད་བྱ་ནུས་ཚེ། ཁོ་ཚོའི་ཚོགས་མི་རྣམས་ཚོགས་ཆེན་དང་།
འཕྲལ་སེལ་གྱི་ཚོགས་འདུ། འདུ་འཛོམས། ཡང་ན་ལས་འགུལ་གཞན་དག་
ནང་ཞུགས་པར་སྐོང་འགུགས་ཀྱིས། ཁོ་ཚོས་དོན་རྐྱེན་དེའི་ཐོག་བཟུང་བའི་
རྣམ་འགྱུར་གྱི་བསྒྲགས་ཡིག་དང༌། ངོ་རྒོལ་གྱི་ཏར་འཕྲིན། འཕྲིན་ཡིག་སོགས་
བཟོས་ཏེ་ཕྱི་རུ་མིག་སྟོན་བྱེད་དགོས། དེ་མིན་དཔེར་ན་རྔམ་སྟོན་དང༌། ངོ་
རྒོལ་གྱི་འདུ་འཛོམས་སོགས། ཚོགས་མི་རྩ་འཛུགས་སམ་གོ་སྐོན་བློ་འགུག་གིས།
རེ་ཟུང་ངམ་ཐུན་མོང་གི་སྒོ་ནས་ངོ་རྒོལ་གྱི་བྱ་སྤྱོད་སྤེལ་བར་ཤུགས་སྣོན་རྒྱག་
དགོས། སྤྱོད་རུང་བའི་ངོ་རྒོལ་གྱི་ཐབས་ལམ་གཞན་ཞིག་ཡོད་པ་ནི། ནུས་
ཤུགས་ཡོད་རྒུ་རྩལ་སྤྲུགས་བྱས་ནས། རྒྱལ་སྤྱིའི་ཚོགས་སྡེ་ཁག་གི་དབུ་ཁྲིད་
དང་། རྒྱལ་ཁབ་ཀྱི་གཙོ་འཛིན། ཕྱི་རྒྱལ་གྱི་གཞུང་ཚབ། སྙན་གྲགས་ཆེ་
བའི་གསར་ཤོག་གི་རྩོམ་སྒྲིག་པ་སོགས་མི་སྣ་ཁྱད་པར་ཅན་གང་རུང་ཞིག་ལ་
དམིགས་ནས་བྱ་སྤྱོད་སྤེལ་དགོས།
༣༽ སྲིད་འགྱུར་བྱུང་རྗེས། ངོ་རྒོལ་ལམ་ཁྱོན་ཡོངས་ནས་ལས་མཚམས་
འཇོག་པར་བཀའ་གཏོང་རྒྱུ།
༤༽ རྒྱལ་ཁབ་ཀྱི་དགོག་སྲུང་མི་སྣ་དང་། དགྲ་བོའི་སྐུ་འཁོར་དཔོན་རིགས།
རྒྱབ་སྐྱོར་བ། ཕྱི་རྒྱལ་བ་བཅས་ལ་གསར་ཤོག་དང་། དུས་དེབ། སྒྲ་ཐག
བརྙན་ཐག བསྒྲགས་ཡིག བརྡ་ཁྱབ་སོགས་བརྡ་འཕྲིན་དང༌། དྲིལ་བསྒྲགས་
ཡིག་ཆ་འགྲེམས་སྤེལ་དགོས་པ་མ་ཟད། རྩིག་པ་དང་། སྣུམ་འཁོར། ཁྲོམ་
ལམ། སྲང་ལམ་བཅས་སུ་བརྡ་ཁྱབ་དང་། སྦྱར་ཡིག མཚོན་རྟགས་སྦྱར་རྒྱུ།
གཞན་ཡང་ཐང་ཆེན་པོ་དང་། སྤང་ཐང་བཅས་སུ་སྦྱར་ཡིག་དང་། མཚོན་
རྟགས་བྲིས་ཚེ་གནམ་གྲུ་ནམ་མཁར་འཕུར་སྐབས་མཐོང་ཐུབ་པ་སོགས་ཕན་ནུས་
ངེས་ཅན་ཐོན་ཐུབ། ཡང་བཀག་ར་ཡོད་སར་རྒྱལ་དར་སྒྲེང་འཛུགས་བྱེད་དགོས།
༥༽ དགྲ་བོའི་བྱ་ཐབས་ལ་འགོག་རྐྱེན་བཟོ་ཕྱིར་གྲོང་ཁྱེར་དང་གྲོང་གསེབ།
ཞིང་ར་བཅས་ཀྱི་མིང་དང་། ལམ་རྟགས། འགྲིམ་འགྲུལ་གྱི་རྟགས་སོགས་
ཁ་ཕྱོགས་སྟོན་པའི་བརྡ་འཕྲིན་གང་ཡོད་པ་ཕྱིར་སྡུད་བྱེད་པ་དང་། ཡང་ན་
བརྗེ་སྤོར་བརྒྱག་རྒྱུ
༦༽ ཁོངས་མི་དང་ཚོགས་མི་བཅས་ཀྱི་མིང་ཐོ་དང༌།སྡོད་གནས། ཡང་
ན་གལ་ཆེའི་ཡིག་རིགས་རྣམས་སྐབས་བསྟུན་སྦས་སྐུང་ཐུབ་པ་གྲ་སྒྲིག་བྱ་རྒྱུ་
དང་། ཡིག་འབྲེལ་གྱི་བརྒྱུད་ལམ་བཟོས་ཏེ། གསང་བའི་ཚོགས་པ་དང་འབྲེལ་
འཛུགས་བྱ་རྒྱུ། གལ་སྲིད་བྱ་ནུས་ཚེ། ཚོགས་པའི་དབུས་ལས་ཁུངས་ལྟེ་བ་
སྲུང་སྐྱོབ་བྱ་རྒྱུ།
༧༽ ཁོངས་མིའི་ངོས་ནས་དྲག་སྤྱོད་ཇི་རིགས་སྤེལ་བར་ཚོད་བཀག་བྱ་རྒྱུ།
༨༽ གནས་སྟངས་ཀྱི་འཕེལ་རིམ་ཕྲ་ཞིང་ཞིབ་པ་ཟིན་བྲིས་སུ་འདེབས་རྒྱུ་
དང་། དེ་བཞིན་པར་ལོག་བརྒྱབ་ནས་ལས་ཁུངས་ཁག་ཡོངས་སུ་ངེས་པར་དུ་
འབུལ་རྒྱུ།
༩༽ གསང་བའི་ལས་ཀར་ཕན་པའི་དཔར་འདེབས་ཀྱི་ཡོ་བྱད་དང་། ཡར་
མར་ཁྱེར་བདེ་བའི་རླུང་འཕྲིན་བཅས་སྔ་ས་ནས་གྲ་སྒྲིག་བྱ་རྒྱུ།
ཅ། རང་དབང་ཅན་གྱི་ཚགས་པར་དང༌། དུས་དེབ་སོགས་དཔེ་སྐྲུན་ཁང་ནས།
༡༽ འཚེ་མེད་ཞི་བའི་འགོག་སྲུང་གི་ལྟེ་གནས་དང་མཉམ་འབྲེལ་བྱ་རྒྱུ་དང་།
མི་དམངས་རྣམས་ཐག་གཅོད་ཟིན་པའི་འཚེ་མེད་ཞི་བའི་འཐབ་རྩོད་ནང་ཞུགས་
པར་འབོད་སྐུལ་ཞུ་རྒྱུ། འགོག་སྲུང་གི་ལས་ཀར་ལྟ་རྟོག་དང་བཀོད་འདོམས་
གཅིག་གྱུར་ཡོང་བར་གཞོགས་འདེགས་བྱ་རྒྱུ།
༢༽ ཨུ་རུ་སུ་སྐད་ནང་ཡོད་པའི་ཚགས་དེབ་སོགས་ལ་དམིགས་བསལ་གྱིས་
ཐུགས་སྣང་མཛད་དེ། ཨུ་རུ་སུ་སྐད་ནང་ཡོད་པའི་ཚགས་དེབ་དཔར་སྐྲུན་
གྱི་གྲངས་འབོར་དང༌། འགྲེམས་ཚོང་བྱ་ཡུལ། དམིགས་བསལ་འདོན་ཐེངས་
བཅས་མང་དུ་གཏོང་རྒྱུ་ལས། མི་རིགས་ཀྱི་འབྲེལ་བ་སྡུག་ཏུ་གཏོང་བའི་ཚགས་
དེབ་རིགས་འདོན་པ་སྔོན་འགོག་བྱ་རྒྱུ།
༣༽ དོན་དག་གང་བྱུང་བ་ཟིན་བྲིས་སུ་འགོད་རྒྱུ།
༤༽ དུས་ནམ་ཡིན་ལ་གསང་བའི་ལས་ཀ་བྱེད་པར་གྲ་སྒྲིག་བྱ་རྒྱུ།
ས་བཅད་གཉིས་པ། སྲིད་འགྱུར་བྱུང་རྗེས་ཀྱི་བྱ་སྤྱོད་ཚད་གཞི།
སྲིད་འགྱུར་བྱུང་བ་འགོག་ཐབས་བྲལ་བའི་སྐབས་དང༌། བཟོ་བཀོད་གཙོ་བོའམ་
གལ་ཆེ་རིགས་བཙན་བཟུང་བྱས་པ། ཡང་ན་རྒྱལ་ཁབ་ཀྱི་སྒྲིག་འཛུགས་གཙོ་བོ་ཁག་
དགྲ་བོས་བཙན་བཟུང་གིས། ཁོ་ཚོའི་སྟངས་འཛིན་འོག་ཤོར་སྐབས། འཚེ་མེད་ཞི་བའི་
འགོག་སྲུང་གི་ལས་འགན་གཙོ་བོ་ཁག་ནི་འདི་ལྟར་རོ། །
༡༽ སྤྱོད་རུང་གི་ཐབས་ལམ་ཇི་རིགས་སྤྱད་ནས། དགྲ་བོས་བག་ཆགས་འཇོག་པ་
དང་སྟངས་འཛིན་བྱེད་པའི་ཁྱབ་ཚད་རྒྱ་ཆེ་རུ་འགྲོ་བར་གཡོལ་ཐབས་བྱ་རྒྱུ་མ་
ཟད། དགྲ་བོས་རྒྱལ་ནང་དུ་སྒྲིག་སྲོལ་གསར་པ་འཛུགས་པའི་རེ་ངན་བཅངས་
པ་སྟོང་ཟད་དུ་གཏོང་རྒྱུ།
༢༽ ཐབས་ཤེས་སྣ་ཚོགས་ལ་བརྟེན་ནས་མཉམ་སྦྲེལ་དབུ་ཁྲིད་ཀྱི་ལྟེ་གནས་(སྣ་འདུས་
གྲོས་ཚོགས་སམ་གྲོས་ཚོགས་ཁྱད་པར་ཅན་གྱི་སྒྲིག་འཛུགས་དང༌། མཉམ་སྦྲེལ་སྲིད་
གཞུང་།)གསར་འཛུགས་དང་། ཁྲིམས་མཐུན་སྲིད་གཞུང་དང་གྲོས་ཚོགས་
ཀྱི་དབང་ཆ་སྒྲིག་འཛུགས་གཞན་གང་རུང་ཞིག་གིས་འཕོ་ལེན་བྱེད་པར་བཀག་
འགོག་བྱ་རྒྱུ།
༣༽ སྲིད་འགྱུར་གྱི་བྱེད་གཏེའམ་བཙན་འཛུལ་བའི་བཀའ་ལ་མི་ཉན་པ་དང་། རྒྱལ་
ཁབ་ཀྱི་དབང་གྲགས་གང་ཞིག་གསར་འཛུགས་བྱེད་པར་བཀག་འགོག་དང་།
འགལ་རྐྱེན་བཟོ་རྒྱུ། དཔེར་ན། དེ་ཚོའི་བྱེད་སྒོ་ཁག་བག་གཡེང་དུ་གཏོང་རྒྱུ།
དེར་བརྟེན་གཤམ་གསལ་ལྟར་བྱེད་དགོས།
ཀ ལཱ་ཐི་ཝི་ཡ་སྤྱི་མཐུན་རྒྱལ་ཁབ་ལ་ལྷག་བསམ་རྣམ་དག་ཡིན་པའི་གཞུང་གི་ཚོགས་
པ་དང་། སྒྲིག་འཛུགས་སོགས་ནས།
༡༽ འཚེ་མེད་ཞི་བའི་འགོག་སྲུང་ལྟེ་གནས་ཀྱི་བྱ་གཞག་སྤྱི་གཅིག་གྱུར་
ཡོང་ཐབས་དང༌། འབྲེལ་བ་བྱ་རྒྱུ། གལ་སྲིད་ལྟེ་གནས་དེའི་ནུས་པ་འདོན་
མ་ཐུབ་པའི་སྐབས་ལ། བཀོད་འདོམས་བྱེད་མཁན་གྱི་འགོག་སྲུང་ལས་ཀའི་
སྒྲིག་འཛུགས་གཞན་དང་འབྲེལ་བ་གནང་རྒྱུ།
༢༽ འདུ་འཛོམས་དང༌། རྔམ་སྟོན། ཁྲོམ་སྐོར་སོགས་ངོ་རྒོལ་གྱི་ལས་
འགུལ་འདྲ་མིན་སྤེལ་བར་འབོད་སྐུལ་བྱ་རྒྱུ།
༣༽ སྲིད་འགྱུར་མ་བྱུང་གོང་གི་ཁྲིམས་མཐུན་གྱི་ལཱ་ཐི་ཝི་ཡ་སྤྱི་མཐུན་རྒྱལ་
ཁབ་ཀྱི་བཅའ་ཁྲིམས་དང་། བཀའ་ཁྱབ། སྲིད་བཀའ། བཀོད་ཁྱབ་བཅས་ལ་
སྲུང་བརྩི་དང་། གསར་བསྐོས་དཔོན་རིགས་ལ་ངོ་ལོག་དང་མཐོང་ཆུང་བྱ་རྒྱུ།
༤༽ བརྡ་འཕྲིན་གལ་ཚེའི་རིགས་སྲིད་དབང་བཙན་འཕྲོག་མཁན་ནམ་བཙན་
འཛུལ་བའི་ལག་ཏུ་ཤོར་བར་འགོག་ཐབས་བྱ་རྒྱུ།
༥༽ ཆབ་སྲིད་དོན་གཉེར་བ་དང༌། ཆབ་སྲིད་མི་སྣ། དམག་ནང་སྡུད་
གྲབས་ཡོད་པའི་གཞོན་སྐྱེས། སའོ་ཝི་ཐི་མཉམ་སྦྲེལ་དམག་ཁོངས་ལས་བྲོས་
བྱོལ་དུ་ཐོན་པའི་དམག་མི་སོགས། ཚེ་སྲོག་དང་རང་དབང་ཐོག་ཉེན་ཁ་འཕྲད་
པའི་མི་སྣ་དེ་དག་སྦས་སྐུང་བྱ་རྒྱུ།
ཁ། གཞུང་དང་སྤྱི་ཚོགས་ཐོག་གི་ཆབ་སྲིད་སྡེ་ཚན་དང་ཚོགས་པ་ཁག་བཅས་ནས།
༡༽ བཀག་སྡོམ་དང་བཙིར་གནོན་བྱས་ན་ཡང་། མུ་མཐུད་དུ་ཕྱག་ལས་
གནང་བར་འགྲོ་དགོས་ཤིང༌། མངོན་དུ་ཐོན་ནས་ལས་འགུལ་སྤེལ་མ་ནུས་པའི་
སྐབས་སུ། རིམ་པས་གསང་བའི་ངང་ལས་འགུལ་སྤེལ་བའི་ཐོག་འགྲོ་རྒྱུ།
༢༽ མི་མང་པོས་མཐོང་སར་མུ་མཐུད་དུ་བརྡ་འཕྲིན་དང་།དྲིལ་བསྒྲགས་
ཡིག་ཆ། རྒྱལ་གཅེས་ཀྱི་སྦྱར་ཡིག་སྣ་ཚོགས། དེ་ནས་དོན་སྙིང་ལྡན་པའི་
མཚོན་རྟགས་བཅས་འགྲེམས་སྤེལ་བྱ་རྒྱུ་ནི། དུས་སྐབས་དེར་མི་དམངས་ནས་
ཁོ་ཚོའི་འཐབ་རྩོད་དང་འགོག་རྒོལ་མུ་མཐུད་མཇུག་སྐྱོང་ཡོང་བའི་བསླབ་བྱ་
བརྒྱག་པར་ཤིན་ཏུ་གལ་ཆེན་པོ་ཡིན།
༣༽ མུ་མཐུད་དུ་སྲིད་དབང་བཙན་འཕྲོག་མཁན་ནམ་བཙན་འཛུལ་བའི་
ནག་ཉེས་ཕྲ་ཞིང་ཞིབ་པར་ཟིན་ཐོར་འགོད་རྒྱུ་དང༌། སྒྲིག་འཛུགས་ཁོངས་སུ་
ཡོད་པའི་མི་སུ་བསད་པ་དང་། སུ་ལ་རྨས་སྐྱོན་ཕོག་པ། སུ་འཛིན་བཟུང་བྱས་
པ། ཡང་སུ་ལ་བཙིར་གནོན་བྱས་པ་སོགས་ཀྱི་ཡིག་ཆའི་ཐོག་ཐུགས་སྣང་མཛད་
དེ། འགྲོ་བ་མིའི་ཐོབ་ཐང་སྲུང་སྐྱོབ་ཚོགས་པ་ལ་བསྐུར་རྒྱུ་དང༌། ཡང་ན་ཁྱབ་
ཆེ་བའི་དཔར་འགྲེམས་བྱ་རྒྱུ་མ་ཟད། གནོད་པ་ཐེབས་པའི་མི་དེ་དག་གི་ནང་
མི་ལ། མི་ཆོས་དང་དངོས་པོའི་ཐོག་ནས་རོགས་སྐྱོར་བྱ་རྒྱུ།
༤༽ ཐབས་ལམ་སྣ་ཚོགས་སྤྱད་ནས་མཉམ་སྦྲེལ་གྲོས་ཚོགས་སམ། རྒྱལ་
ཚོང་བའི་སྲིད་དབང་གསར་འཛུགས། ཡང་ན་རྒྱལ་ཡོངས་གྲོས་ཚོགས་དང༌།
ཁྲིམས་མཐུན་སྲིད་གཞུང་གི་དབང་ཆ། སྒྲིག་འཛུགས་གཞན་ཞིག་གིས་འཕོ་
ལེན་བྱེད་པར་བཀག་འགོག་བྱ་རྒྱུ་དང༌། སྲིད་དབང་བཙན་འཕྲོག་མཁན་གྱི་
སྲིད་དབང་དང་དབང་ཆ་ཁྲིམས་མཐུན་ཡོང་བར་འོས་ཤོག་འཕེན་པ་དང་། མང་
མོས་འོས་སྡུད་བྱེད་པ། ཡང་ན་བྱེད་ཐབས་གཞན་ཇི་རིགས་སྤྱད་ནས་བྱེད་
སྒོ་སྤེལ་བར་བཀག་འགོག་བྱ་རྒྱུ།
༥༽ དགྲ་བོས་རྒྱལ་ཁབ་ནང་ཁུལ་དུ་དེའི་སྒྲིག་སྲོལ་གསར་འཛུགས་བྱེད་
པའི་རེ་ངན་བཅང་པར་བཀག་འགོག་བྱ་རྒྱུ།
༦༽ མང་ཚོགས་ཀྱི་མདུན་ནམ་ཚགས་པར་སོགས་སུ་རྒྱལ་ཚོང་བའི་མིང་
གསལ་བསྒྲགས་ཀྱིས། ཁོ་ཚོ་ལ་ཐུན་མོང་གི་སྒོ་ནས་ངོ་རྒོལ་བྱ་རྒྱུ།འོན་ཀྱང་།
ཁོ་ཚོའི་ཐོག་དྲག་སྤྱོད་བཀོལ་བ་གཡོལ་ཐབས་བྱ་དགོས་ཤིང་། གང་ལྟར་ཕ་
རོལ་བོས་ངོས་ཟིན་ཐོབ་ཏེ། མི་དམངས་ཀྱི་ཕྱོགས་སུ་ལངས་འཇུག་རྒྱུ།
ག རང་བཙན་ཅན་གྱི་ཁེ་ལས་དང་སྒྲིག་འཛུགས་བཅས་ནས།
༡༽ དགྲ་བོས་དཔལ་འབྱོར་གྱི་ལམ་ལུགས་གསར་འཛུགས་བྱེད་པར་
བཀག་འགོག་བྱ་རྒྱུ།
༢༽ ཁྲིམས་མཐུན་དབུས་གཞུང་དང༌། ས་གནས་སྲིད་གཞུང་། རྒྱལ་
གཅེས་ཚོགས་སྡེ། གནོད་སྐྱོན་ཐེབས་མཁན་གྱི་ནང་མི་བཅས་ལ་དངོས་པོའི་
ཐོག་ནས་རོགས་སྐྱོར་བྱེད་གང་ཐུབ་བྱ་རྒྱུ།
ས་བཅད་གསུམ་པ། སྲིད་དབང་བཙན་འཕྲོག་མཁན་གྱིས་རྒྱུན་མཐུད་ནས་
སྲིད་དབང་སྐྱོང་སྐབས་ཀྱི་བྱ་སྤྱོད་ཚད་གཞི།
(ལཱ་ཐི་ཝི་ཡ་རྒྱལ་ཁབ་དང་། འབངས་མིའི་ཁེ་དབང་དང་དགྲ་ཟླར་གྱུར་བའམ་ཁྲིམས་འགལ་
གྱི་སྲིད་དབང་ཞིག་གི་འོག)
ཀ ལཱ་ཐི་ཝི་ཡ་རྒྱལ་ཁབ་ལ་ལྷག་བསམ་རྣམ་དག་ཡིན་པའི་གཞུང་གི་སྒྲིག་འཛུགས་
དང་། ཚོགས་པ་སོགས་ནས།
༡༽ མུ་མཐུད་དུ་རྒྱལ་ཁབ་ཀྱི་ཁྲིམས་མཐུན་སྒྲིག་འཛུགས་(གྲོས་ཚོགས།
སྲིད་གཞུང་། ས་གནས་སྲིད་གཞུང་བཅས་སོ།།) སམ། ཛ་དྲག་གི་གནས་
སྟངས་འོག་བྱུང་བའི་ཁྲིམས་མཐུན་གྱི་བར་བརྒལ་སྒྲིག་འཛུགས་ཁོ་ནའི་བཀའ་
ལ་བརྩི་སྲུང་བྱེད་དགོས་པ་ལས། སྒྲིག་འཛུགས་འདི་ལྟ་བུ་མེད་པའི་ཡུལ་དུ།
འགོག་རྒོལ་ལས་འགུལ་ལྟེ་གནས་ཀྱི་བཀའ་ལ་ཉན་དགོས། གནས་སྟངས་གཞན་
གྱི་འོག ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་བཅའ་ཁྲིམས་སྲུང་བརྩི་བྱེད་དགོས།
ཁ གཞུང་དང་སྤྱི་ཚོགས་ཀྱི་ཆབ་སྲིད་སྒྲིག་འཛུགས་ནས།
༡༽ འགྲིག་འཇགས་མ་བྱས་པར་བྱེད་སྒོ་ཁག་མངོན་གསལ་དུ་སྤེལ་མ་ནུས་
པའི་སྐབས་ལ། གསང་བའི་སྒོ་ནས་ཉིན་ལྟར་མི་དམངས་ཀྱིས་མཐོང་རྒྱུ་ཡོད་
པ་ཞིག་དང༌། ཚོར་བ་སྤྲོད་ཐུབ་པའི་རྣམ་པའི་ཐོག་མུ་མཐུད་དུ་འཁྲུག་ཆ་དོད་
པོའི་ངང་འགོག་རྒོལ་བྱ་རྒྱུ་མ་ཟད། ཚགས་པར་དཔར་འགྲེམས་དང༌། རླུང་
འཕྲིན་དང་བརྙན་འཕྲིན་གྱི་ལས་རིམ་རྒྱུན་འཁྱོངས། བསྒྲགས་ཡིག་དང་བརྡ་
ཁྱབ་འགྲེམས་སྤེལ། རྩིགས་ངོས་སམ་གནས་ཡུལ་གཞན་དག་ཏུ་མཚོན་རྟགས་
དང༌། སྦྱར་ཡིག་སྦྱར་རྒྱུ། རྒྱལ་ཁབ་ཀྱིས་གཏན་འབེབས་མཛད་པའི་དུས་
ཆེན་དང་། མི་མང་པོས་མཐོང་སར་རྒྱལ་དར་སྒྲེང་འཛུགས་བྱ་རྒྱུ།
༢༽ གལ་སྲིད་ཆབ་སྲིད་ཀྱི་བྱེད་སྒོ་སྤེལ་མ་ནུས་ཚེ། རིག་གཞུང་དང༌།
རྩེད་མོའི་ལས་རིམ་གྱི་ཐོག་ནས་མི་དམངས་རྣམས་བསྡུ་སྐོང་གིས། ངོ་རྒོལ་
བྱེད་པའི་སེམས་ཤུགས་མ་ཉམས་པ་བྱ་རྒྱུ།
༣༽ དགྲ་བོས་མི་དམངས་དང༌། སེམས་ཤུགས་ཆེ་བའི་མི་སྣ་རྣམས་ལ་
གནོད་བསྐྱལ་བའི་ནག་ཉེས་གང་ཡོད་པ་ལ་མུ་མཐུད་དུ་རྟོག་ཞིབ་ནན་མོ་བྱ་དགོས་
ཤིང༌། འཛིན་བཟུང་སྐབས་ངོ་རྒོལ་དང༌། ཁྲིམས་གཅོད་སྐབས་རྔམ་སྟོན་བྱེད་
དགོས་པར་སྐུལ་སློང་བྱ་ཞིང༌། རྒྱལ་སྤྱིའི་འགྲོ་བ་མིའི་ཐོབ་ཐང་གི་ཚོགས་པ་
དང་། གནོད་པ་ཐེབས་མཁན་གྱི་ནང་མི་བཅས་ལ་འབྲེལ་བ་དམ་ཟབ་གནང་
རྒྱུ་རྒྱུན་འཁྱོངས་བྱ་རྒྱུ།
༤༽ སློབ་ཕྲུག་དང༌། ན་གཞོན་ཚོ་ལ་དམིགས་བསལ་གྱིས་བལྟ་རྟོག་གནང་
དགོས་ལ། རྒྱལ་ཞེན་ཅན་གྱི་དགེ་རྒན་དང༌། སློབ་དཔོན་ཆེན་མོ་བཅས་དང་
འབྲེལ་བ་གནང་སྟེ། གསང་བའི་སློབ་གྲྭ་འཛུགས་རྒྱུ།
༥༽ གལ་སྲིད་ཆབ་སྲིད་ཀྱི་བྱེད་སྒོ་ཁག་བཀག་སྡོམ་བྱས་ཚེ། ངོས་ལེན་
ཡོད་པའི་གཞུང་དང༌། ཆོས་ལུགས། རིག་གཞུང་གི་ཚོགས་པ། བཟོ་ཚོགས་
བཅས་སུ་འཛུལ་ཞུགས་གནང་བར་དང་དོད་བྱ་རྒྱུ།
ཁྱེད་རང་གི་རྒྱལ་ཁབ་སྲུང་སྐྱོབ་གནང་རོགས།
སྲིད་འགྱུར་བྱུང་རྗེས། ལཱ་ཐི་ཝི་ཡའི་རྒྱལ་གཅེས་པ་རྣམས་ཀྱིས་ཅི་ཞིག་བསྒྲུབ་
དགོས་རྒྱུ། (ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས། འཚེ་མེད་ཞི་བའི་འགོག་སྲུང་ལྟེ་གནས་
བཅས་ཀྱི་གདམས་པ།)
ལཱ་ཐི་ཝི་ཡའི་མི་དང་། ལཱ་ཐི་ཝི་ཡའི་རྒྱལ་གཅེས་པ་ཡོངས་ལ། ལཱ་ཐི་ཝི་ཡའི་
རང་བཙན་སླར་གསོ་བྱེད་པའི་རྒྱུད་རིམ་དེ་ཉེན་ཁའི་གནས་སུ་ཐུག་ཡོད། དེ་ནི་སའོ་ཝི་
ཐི་མཉམ་སྦྲེལ་གྱི་དམག་སྡེ་དང་། གུང་ཁྲན་རིང་ལུགས་ཀྱིས་སྲིད་འགྱུར་བསླངས་པའི་
ནོར་འཁྲུལ་གྱི་རྐྱེན་པས། རྒྱུད་རིམ་དེ་ཉེན་ཁའི་གནས་སུ་གྱུར་ཅིང་། མི་དམངས་ཀྱིས་
འབད་པ་ཆེན་པོའི་སྒོ་ནས་འགོག་རྒོལ་གྱི་ཁུར་འགན་རྐང་ལེན་བྱས་པ་ནི། དགྲ་བོའི་འཆར་
གཞི་བཀག་འགོག་བྱེད་པའི་མངོན་རྟགས་ཤིག་ཡིན། དེར་བརྟེན། ལཱ་ཐི་ཝི་ཡ་དམངས་
གཙོ་ཚད་ལྡན་ཞིག་གི་ལམ་ཁར་འགྲོ་ཐུབ་མིན། ད་སྐབས་ང་ཚོ་མི་རེ་ངོ་རེའི་ངོས་ནས།
ང་ཚོར་ཐོབ་པའི་དམངས་གཙོའི་ལྗང་མྱུག་གི་ཆ་ཤས་དེ། མུ་མཐུད་སྲུང་སྐྱོབ་བྱེད་འདོད་
ཡོད་མེད་ལ་རག་ལས་ཡོད།
དམག་དོན་ཐད་དགྲ་བོར་གནས་བབ་ལེགས་པོ་ཡོད་པའི་རྐྱེན་གྱིས། ང་ཚོ་བློ་
ཕམ་དང་། སེམས་ཁོང་དུ་ཆུད་ནས་སྡོད་དགོས་པའི་གནས་ལུགས་བགྲང་རྒྱུ་མེད། ང་
ཚོས་གུང་ཁྲན་རིང་ལུགས་དང༌། བཙན་དབང་གཅིག་སྡུད་རིང་ལུགས་ལ་མ་འོངས་པའི་
མདུན་ལམ་མེད་པ་ཉམས་མྱོང་གིས་ཐོག་ནས་དངོས་སུ་མཐོང་བ་དྲན་གྱི་མེད་དམ། དེ་
རིང་འགྲིག་འཇགས་བྱེད་མཁན་གྱི་ཕམ་ཁ་རིང་ལུགས་པ་ལའང་མ་འོངས་པའི་མདུན་ལམ་
མེད། དུས་སྔ་ཕྱི་ཞིག་གི་ཁྱད་པར་མ་གཏོགས་ཁྲིམས་འགལ་གྱི་སྲིད་དབང་དེ་ཕམ་ཉེས་
སུ་འགྲོ་རྒྱུ་ཉག་ཅིག་ཡིན།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་གྱི་འཚེ་མེད་ཞི་བའི་འགོག་སྲུང་ལྟེ་གནས་ཀྱིས།
རྒྱལ་ཁབ་སྲུང་སྐྱོབ་ཀྱི་གཞི་རྩའི་རིགས་པ་ཕྲ་ཞིང་ཞིབ་པར་འཆར་གཞིར་བཀོད་ལ། འཚེ་
མེད་ཞི་བའི་ཐབས་ལམ་ལ་བརྟེན་ནས་དམག་གི་སྲིད་འགྱུར་ཡོང་སྲིད་པར་སྔོན་འགོག་
གི་ཆེད་དུ་མཁོ་འདོན་ཡང་བྱས་ཡོད།
འགོག་སྲུང་གི་རིགས་ལམ་འདི་རིགས་ནི། སྲིད་དབང་བཙན་འཕྲོག་མཁན་
གྱི་དགྲ་འཛིན་དབང་ཤུགས་དང་འབྲེལ་འཛུགས་མི་བྱ་ཞིང་། ལཱ་ཐི་ཝི་ཡ་སྤྱི་མཐུན་རྒྱལ་
ཁབ་ཀྱི་གྲོས་ཚོགས་དང༌། སྲིད་གཞུང༌། བཅའ་ཁྲིམས། སྲོལ་རྒྱུན་བཅས་ལ་ལྷག་
བསམ་རྣམ་དག་ཞུ་རྒྱུ། དམག་ཤུགས་དང་ཆབ་སྲིད་ཀྱི་གནོན་ཤུགས་འོག་དགྲ་བོས་གང་
བཤད་ལ་བརྩི་འཇོག་མི་བྱེད་པར། དགྲ་བོའི་བཙན་དབང་དང་བཅའ་ཁྲིམས་ལ་དམའ་
འབེབས་བྱེད་རྒྱུ་ལས། ངོས་ལེན་མི་བྱེད། རྒྱལ་སྤྱིའི་སྤྱི་ཚོགས་ལ་རྒྱབ་སྐྱོར་དང་། རྒྱུས་
ལོན། རོགས་སྐྱོར་ཡོང་བའི་སྙན་ཞུ་འབུལ་རྒྱུ།
འཚེ་མེད་ཞི་བའི་འགོག་སྲུང་གི་ཐབས་ལམ་ནི། འབངས་མི་སེར་རྣམས་ནས་
དགྲ་བོའི་བཀའ་ཁྱབ་དང༌། སྲིད་བཀའ། བཅའ་ཁྲིམས་བཅས་ལ་མངོན་སུམ་དུ་བརྩི་
བཀུར་མི་བྱེད་པའི་ཁར། འཆར་གཞི་དང་ལྡན་པའི་སྒོ་ནས་བཀའ་ཁྱབ་དང༌། སྲིད་
བཀའ་འདི་དག་ལ་འགོག་རྐྱེན་བཟོ་ལ། གསང་བའི་ངང་བཀའ་བརྩི་དང་ལེན་མི་བྱེད་
པའི་བྱེད་སྒོ་སྤེལ་རྒྱུ་དང་། མི་སུ་གཅིག་གི་ཚེ་སྲོག་ལ་གནོད་པ་མེད་པའི་ཐབས་ལམ་ཇི་
རིགས་སྤྱད་ནས་དགྲ་བོའི་བྱེད་ལས་ལ་བར་ཆད་དམ་བཀག་འགོག་བྱ་རྒྱུ། དཔེར་ན།
ལམ་ཁ་འགོག་བྱེད་ཀྱི་བཀག་ར་བཟོ་སྐྲུན་དང༌། མི་ཚོགས་ཀྱི་ཕྲེང་སྦྲེལ་བ། དེ་མིན་
རྔམ་སྟོན་དང་། ལས་མཚམས་འཇོག་པ། རྒྱབ་འགལ་བྱེད་པ། བརྡ་འཕྲིན་འགྲེམས་
སྤེལ། དགྲ་བོའི་བརྡ་འཕྲིན་གལ་ཆེ་རིགས་ལ་གཏོར་བཤིག་གམ་གནོད་པ་གཏོང་བ་སོགས་
འཚེ་མེད་ཞི་བའི་ངོ་རྒོལ་སྣ་ཚོགས་སྤེལ་རྒྱུ་དང༌། དགྲ་བོར་ངོས་ཟིན་ཐོབ་ཏུ་འཇུག་རྒྱུ།
གཞན་ཡང་མི་སྒེར་བ་སོ་སོའི་ངོས་ནས་ངོ་རྒོལ་བྱེད་པ་ལ། དཔེར་ན། ངོ་རྒོལ་གྱི་འཕྲིན་
ཡིག་དང༌། ཏར་འཕྲིན་གཏོང་ལ། མི་གཞན་ལ་མིག་དཔེ་སྟོན་པ་ལྟ་བུའི་བཅའ་ཁྲིམས་
དང་སྲིད་བཀའ་བཅས་ལ་འགལ་བར་བྱ་ཞིང་། བསམ་བཞིན་དུ་ལས་བཅར་མ་བྱས་པའི་
རྣམ་པ་འབུར་དུ་ཐོན་ཏུ་འཇུག་པ་སོགས་བྱ་རྒྱུ།
འཚེ་མེད་ཞི་བའི་འགོག་སྲུང་ལྟེ་གནས་ཀྱིས། རིམ་པ་གཙོ་བོ་གསུམ་གྱི་ཐོག་
ནས་རྒྱལ་ཁབ་སྲུང་སྐྱོབ་ཀྱི་ལས་དོན་གཅིག་གྱུར་ཡོང་བ་བྱས་ཤིང་། རྒྱལ་ཁབ་ཀྱི་སྒྲིག་
འཛུགས་དང༌། ཚོགས་པ། རྒྱལ་གཉེར་ལས་དོན་ཚན་པ་སོགས། གཞུང་གི་ཚོགས་པ་
ཁག་དང་། རང་བདག་གི་སྒྲིག་འཛུགས། ཡང་ན་ཁེ་ལས་བཅས་ཁག་གཅིག དེ་ནས་
རང་ངོས་ནས་ཐོན་པའི་མི་སྒེར་བ་ཁག་གཅིག་བཅས། རིམ་པ་འདི་གསུམ་ལ་ཁྱེད་རང་
གི་རྒྱལ་ཁབ་སྲུང་སྐྱོབ་གནང་རོགས་ཞེས་པའི་གདམས་པ་གནང་བ་འདི་ནི། ལཱ་ཐི་ཝི་
ཡའི་རྒྱལ་གཅེས་པ་ཡོངས་ལ་ཐག་གཅོད་རང་བཞིན་གྱི་འཐབ་རྩོད་འདིའི་སྐབས་སུ་ཕུལ་
བའི་འཆར་གཞི་ཞིག་ཡིན།
ས་བཅད་དང་པོ། སྲིད་འགྱུར་བྱུང་མ་ཐག་པའི་སྐབས་ཀྱི་བྱ་སྤྱོད་ཚད་གཞི།
༡༽ གྲོས་ཚོགས་དང༌། འཚེ་མེད་ཞི་བའི་འགོག་སྲུང་ལྟེ་གནས་ཀྱིས་བཀའ་ཁྱབ་
གང་བཏང་བ་ཚང་མ་བརྩི་བཀུར་བྱ་རྒྱུ། བཀའ་ཁྱབ་འདི་བཞིན་མེད་པའི་གནས་
སྟངས་འོག ལཱ་ཐི་ཝི་ཡའི་མི་དམངས་དཔུང་ཁག་དང་། འཐབ་རྩོད་བྱེད་བཞིན་
པའི་ཚོགས་པ་གཞན་དག ཡང་ན་ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་འཚེ་མེད་
ཞི་བའི་འགོག་སྲུང་གྱི་གཞི་རྩའི་རིགས་ལམ་གྱི་མཚམས་སྦྱོར་ཡི་གེ་བཅས་ཀྱི་
བཀའ་ལ་ཉན་འཇོག་བྱ་དགོས།
༢༽ བཙན་འཛུལ་བའི་བཀའ་ཁྱབ་དང༌། སྲིད་བཀའ། དགོས་འདུན་གང་བཏོན་
པ་བཅས་ལ་བརྩི་བཀུར་རྩ་བ་ནས་མི་བྱེད་པ།
༣༽ གཞུང་སྒེར་གྱི་བརྡ་འཕྲིན་གལ་ཆེ་རིགས་དགྲ་ལག་ཏུ་ཤོར་བར་ཡིད་གཟབ་བྱ་
རྒྱུ།
༤༽ གྲོས་ཚོགས་དང༌། འཚེ་མེད་ཞི་བའི་འགོག་སྲུང་གི་ལྟེ་གནས། ལྭ་ཐི་ཝི་ཡའི་
མི་དམངས་དཔུང་ཁག ལཱ་ཐི་ཝི་ཡའི་མི་རིགས་རང་བཙན་ལས་འགུལ་ཚོགས་
པ། དེ་བཞིན་འཐབ་རྩོད་གནང་བཞིན་པའི་ཚོགས་པ་གཞན་པ་བཅས་ནས།
འགོག་སྲུང་གི་བྱེད་སྒོ་དང་། ངོ་རྒོལ་རང་བཞིན་གྱི་ལས་མཚམས་འཇོག་པ།
འདུ་འཛོམས། ཡང་ན་བྱེད་སྒོ་གཞན་གང་ཞིག་སྤེལ་བ་དེའི་ནང་འཛུལ་ཞུགས་
བྱ་གང་ཐུབ་གནང་རྒྱུ།
༥༽ དབྱེན་སྦྱོར་དཀྲུག་ཤིང་བརྒྱག་པར་བཀག་འགོག་དང་། དགྲ་བོར་དབྱེན་སྦྱོར་
དཀྲུག་ཤིང་གིས་དྲག་པོའི་འཁྲུག་རྩོད་མ་ཡོང་བ་བྱ་རྒྱུ། ལཱ་ཐི་ཝི་ཡའི་རང་བཙན་
གྱི་དགོས་མཁོ་ལྟར། བདེན་པའི་ཐོག་ནས་དགྲ་བོའི་སེམས་པ་འགུགས་ཐབས་
སུ་ནུས་པ་གཙོར་འདོན་བྱ་རྒྱུ་དང༌། ཞེ་སྡང་དང་བརྙས་བཅོས་ཀྱི་ལམ་ནས་
སའོ་ཝི་ཐི་མཉམ་སྦྲེལ་གྱི་དམག་མི་ལ་ཁ་གཏད་གཅོག་མི་རུང་། ཁོ་ཚོའི་ནང་
གི་མང་པོ་ཞིག་གཉའ་གནོན་ཐེབས་པའི་མི་རིགས་ཀྱི་ཚབ་མཚོན་ཡིན་པ་མཁྱེན་
དགོས། ཨུ་རུ་སུ་རྒྱལ་ཁབ་ནང་ཁུལ་དུའང་དམངས་གཙོ་རིང་ལུགས་པ་དང་།
རང་དབང་ལ་རྒྱབ་སྐྱོར་བྱེད་མཁན་མི་ཉུང་བ་ཞིག་ཡོད་པ་ཡིན། དམག་མི་
དེ་ཚོ་མི་དམངས་ཀྱི་རྒྱབ་རྩར་ལངས་པར་འབོད་སྐུལ་ཞུ་ལ། གལ་སྲིད་ལངས་
མ་ནུས་ཚེ་སོ་སོ་ཁོངས་སུ་གཏོགས་པའི་སྡེ་ཚན་དེ་ལས་ཕྱིར་འཐེན་བྱ་རྒྱུ།
༦༽ སའོ་ཝི་ཐི་མཉམ་སྦྲེལ་གྱི་སྤྱི་མཐུན་རྒྱལ་ཁབ་ཁག་གི་རྒྱལ་ཁབ་ཕྱི་ནང་དུ་ཡོད་
པའི་གྲོགས་པོ་རྣམས་ལ་འཕྲིན་ཡིག་བཏང་སྟེ། གནས་ཚུལ་གང་བྱུང་བ་གསལ་
བཤད་གནང་རྒྱུ།
༧༽ དོན་དག་གང་ཞིག་བྱུང་བའི་འདྲ་པར་དང་། བརྙན་ཐག ཟིན་ཐོ་བཀོད་པ་
སོགས་ཉར་འཇོག་བྱེད་དགོས་པ་མ་ཟད། བསྒྲགས་ཡིག་དང་། བརྡ་འཕྲིན་
རིགས་མ་འདྲ་བ་གཞན་དག་ཚང་མ་ཉར་ཚགས་བྱ་རྒྱུ།
༨༽ རྒྱལ་ཁབ་འགོག་སྲུང་བྱེད་མཁན་དང་། དགྲ་བོའི་དབང་འཛིན་པ། རྒྱབ་སྐྱོར་
གནང་མཁན། ཡང་ན་ཕྱི་རྒྱལ་བ་བཅས་ལ་ཚགས་པར་དང་། འབོད་སྐུལ།
བསྒྲགས་ཡིག་སོགས་རྒྱལ་གཅེས་ཀྱི་བརྡ་འཕྲིན་དང་། དྲིལ་བསྒྲགས་ཡིག་ཆ་
འགྲེམས་བསྒྲགས་བྱ་རྒྱུ། གཞན་རྩིགས་ངོས་དང༌། སྲང་ལམ། ཁྲོམ་ལམ་
བཅས་སུ་བརྡ་ཁྱབ་དང༌། སྦྱར་ཡིག མཚོན་རྟགས་བཅས་བཟོ་བར་རོགས་
རམ་བྱ་རྒྱུ་དང༌། མི་དམངས་ཀྱིས་འཐབ་རྩོད་བྱེད་པའི་ཆོད་སེམས་བརྟན་པོ་
ཡོང་བར་ཤུགས་སྣོན་རྒྱག་གང་ཐུབ་ཀྱིས། དགྲ་བོས་མངོན་གསལ་དུ་མཐོང་
ཐུབ་པ་བཟོ་རྒྱུ།
༩༽ དགྲ་བོས་ཡར་མར་བསྐོ་གཏོང་བྱེད་པར་འགོག་རྐྱེན་བཟོ་གང་ཐུབ་ཀྱིས། ས་
ཆ་འཚོལ་བ་དང་། ལས་ཁུངས་འཚོལ་བ། མི་འཚོལ་བ་བཅས་ཀྱི་སྐོར་ལ་ཁོ་
ཚོར་རོགས་རམ་མི་བྱ་ཞིང༌། ཁོ་ཚོ་ལ་ལམ་ཁ་ངོ་མ་དེ་མི་སྟོན་པ་མ་ཟད། བརྡ་
སྟོན་བྱེད་ཀྱི་རྟགས་དང་། ཁྲོམ་ལམ་གྱི་མིང་། ས་མིང༌། ལས་ཁུངས་ཀྱི་མིང་
སོགས་བརྡ་འཕྲིན་གཞན་དག་གི་རྟགས་གང་ཡོད་པ་ཚང་མ་མར་འགོག་པའམ་
བརྗེ་སྤོར་བརྒྱག་རྒྱུ།
༡༠༽ རང་ཉིད་དང་མི་གཞན་གྱི་ཕྲུ་གུ་ཚོའི་བདེ་འཇགས་ལ་ཡིད་གཟབ་བྱེད་དགོས
པ་དང་། དོན་དངོས་གང་བྱུང་བ་ཁོ་ཚོ་ལ་བཤད་དགོས་རྒྱུ།
༡༡༽ ཟིན་ཐོ་དང༌། ཡིག་ཆ། འཕྲིན་ཡིག་སོགས་ཉེས་ཆད་ཕོག་པའི་བརྡ་འཕྲིན་
ཡོད་མེད་རྟོག་ཞིབ་ནན་མོ་བྱ་དགོས་ཤིང་། གལ་སྲིད་ཁྱེད་ལ་བསྔོག་བཤེར་
བྱས་པས། དགྲ་བོས་ལཱ་ཐི་ཝི་ཡའི་རྒྱལ་གཅེས་པ་གཞན་དག་ལ་བཙན་གནོན་
དང་ཁ་གཏད་གཅོག་བྱེད་དུ་འགྲོ་བའི་ཁ་བྱང་དང༌། འཕྲིན་ཡིག ཡིག་ཆ་
རྣམས་ཡོད་ཚེ་སྦས་སྐུང་ངམ་རྩ་མེད་བཟོ་རྒྱུ།
༡༢༽ གལ་སྲིད་ཁྱེད་རང་འཛིན་བཟུང་བྱས་རྗེས། ཉིན་རེའི་འཚོ་བའི་ནང་གི་གནས་
ཚུལ་ཆུང་ཆུང་གིས་མཚོན་པའི་གནས་ཚུལ་ངོ་མ་ཇི་ཡོད་དགྲ་བོར་བཤད་རྒྱུ་མེད་
པར་སེམས་ལ་ཉར་དགོས། གལ་ཏེ་ཁྱེད་རང་གིས་དྲང་མོར་བཤད་ཚེ། དགྲ་
བོས་ཁྱེད་རང་མི་དྲང་མོ་ཞིག་ཡིན་པ་ཤེས་རྒྱུ་དང་། ཁོས་ཅུང་ལས་སླ་བོའི་ངང་
ཁྱེད་རང་ལ་ངོས་ལེན་བྱེད་དུ་འཇུག་ཐུབ།
ལན་འདེབས་བྱེད་མི་དགོས། ཁྱེད་ཀྱིས་མཁྱེན་ངེས་རེད། གཡོ་སྒྱུ་མཁན་
ལ་ཁྲིམས་ཐོག་ཁྱེད་ལ་འདྲི་རྩད་བྱེད་པའི་དབང་ཆའམ། ཁྱེད་ལ་དངོས་པོ་གང་ཞིག་དགོས་
པའི་རེ་འདུན་འདོན་པའི་ཐོབ་ཐང་མེད།
ས་བཅད་གཉིས་པ། སྲིད་འགྱུར་བྱུང་རྗེས་ཀྱི་བྱ་སྤྱོད་ཚད་གཞི།
༡༽ གྲོས་ཚོགས་དང༌། འཚེ་མེད་ཞི་བའི་འགོག་སྲུང་ལྟེ་གནས། ལཱ་ཐི་ཝི་ཡའི་མི་
དམངས་དཔུང་ཁག ལཱ་ཐི་ཝི་ཡའི་རང་བཙན་ལས་འགུལ་ཚོགས་པ། དེ་བཞིན་
འཐབ་རྩོད་ཚོགས་པ་གཞན་དག་བཅས་ཀྱིས་བརྩམས་པའི་བྱེད་སྒོ་ཁག་ནང་
བརྩོན་པ་ཆེན་པོས་འཛུལ་ཞུགས་བྱ་རྒྱུ་དང༌། ཁྱེད་ཉིད་དམ་ཁྱེད་ཀྱི་གྲོགས་
པོའི་ལྷན་དུ་གསར་གཏོད་རང་བཞིན་གྱི་བྱེད་སྒོ་སྤེལ་བའི་འཆར་གཞི་འདིང་རྒྱུ།
༢༽ སྔ་ཕྱི་འགལ་བ་མེད་པར་སྲིད་འགྱུར་མ་བྱུང་སྔོན་གྱི་ལཱ་ཐི་ཝི་ཡའི་ཁྲིམས་མཐུན་
སྲིད་གཞུང་གི་བཀའ་ཁྱབ་དང༌། སྲིད་བཀའ། བཀོད་ཁྱབ་བཅས་ལ་བརྩི་སྲུང་
བྱ་རྒྱུ་དང༌། གསར་བསྐོས་དཔོན་རིགས་དང་དབང་གྲགས་གསར་པ་བཅས་
ལ་མཐོང་ཆུང་བྱ་རྒྱུ།
༣༽ ཁྱེད་རང་གི་སྒྲིག་འཛུགས་དེ་བཙན་འཛུལ་བའི་བདག་སྐྱོང་འོག་ཤོར་བར་ཆ་
བཞག་པ་ཡིན་ན། ཁྱེད་རང་གི་ལས་གནས་ཐོག་སྲ་ཐག་ཐག་ངང་སྡོད་རྒྱུ་དང༌།
ལས་མཚམས་འཇོག་པའི་འབོད་སྐུལ་མ་ཞུས་པའི་སྐབས་ལ། ལཱ་ཐི་ཝི་ཡའི་
རྒྱལ་ཁབ་དང་མི་དམངས་ཀྱི་ཁེ་དབང་གི་བྱེད་ལས་དང་འགལ་བར་བཀག་འགོག་
བྱ་རྒྱུ། གལ་སྲིད་བྱ་སྤྱོད་འདི་རིགས་ལག་བསྟར་བྱེད་མ་ནུས་པ་དང༌། ལས་
ཀ་ལ་འགོག་རྐྱེན་ནམ་བསམ་བཞིན་ད་གཏོར་བཤིག་གཏོང་གི་མེད་པའི་སྐབས་
ལ། རང་ཉིད་ཀྱི་ལས་གནས་དང་ཁ་འབྲལ་རྒྱུ།
༤༽ شཆབ་སྲིད་ཐོག་སེམས་ཤུགས་ཡོད་མཁན་དང་། ཆབ་སྲིད་མི་སྣ། དམག་ནང་
བཙན་སྡུད་བྱེད་གྲབས་ཡོད་མཁན་གྱི་གཞོན་སྐྱེས་སོགས། རང་དབང་དང་
ཚེ་སྲོག་ཐོག་ཉེན་ཁ་འཕྲད་པའི་མི་དེ་དག་སྦས་སྐུང་ངམ་རོགས་སྐྱོར་བྱ་རྒྱུ།
༥༽ རྒྱུན་ཆད་མེད་པར་བརྡ་འཕྲིན་དང༌།དྲིལ་བསྒྲགས་ཡིག་ཆ་འགྲེམས་སྤེལ་བྱ་
རྒྱུ་དང་། གལ་སྲིད་བྱ་ནུས་ཚེ། མི་མང་པོས་མཐོང་བའི་གནས་སུ་སྦྱར་ཡིག་
དང༌། མཚོན་རྟགས་བཟོ་འགོད་བྱ་རྒྱུ།
༦༽ ཕན་ཚུན་ལ་རོགས་རམ་བྱ་རྒྱུ་ལས། སྙིང་བོ་མེད་པའི་རྩོད་རྙོག་དང་། མ་
དགའ་བའི་བསམ་བློ་སོགས་བརྗེད་དུ་འཇུག་རྒྱུ། ང་ཚོ་ལ་ཐུན་མོང་གི་དམིགས་
ཡུལ་ཞིག་ཡོད་པ་ནི། ལཱ་ཐི་ཝི་ཡའི་རང་དབང་ཡིན་པ་སེམས་ལ་ཉར་དགོས།
དྲག་གནོན་སྐབས་མི་སུ་དང་སུ་གར་སོང་ཆ་མེད་དུ་གྱར་བར་རྟོག་ཞིབ་ནན་མོ་
གནང་དགོས་པ་མ་ཟད། དམར་གསོད་བཏང་བ་དང་། འཛིན་བཟུང་བྱས་
པའི་ནང་མི་ལ་རོགས་རམ་གནང་རྒྱུ་དང༌། བཙན་གནོན་ཐེབས་པའི་མི་སྣའི་
ཡིག་ཆ་སྡུད་ཉར་བྱེད་དགོས་པ་མ་ཟད། གཞུང་གི་ལས་ཁུངས་ལ་མཁོ་འདོན
བྱ་རྒྱུ།
༧༽ གནས་སྟངས་ག་འདྲ་ཞིག་གི་འོག་ཏུ་ཡང༌། དགྲ་བོའི་ལས་ཀ་བྱེད་པར་ཁས་
ལེན་མི་བྱ་ཞིང་། དེའི་ལས་ཀ་རྒྱལ་ཁབ་ཀྱི་སྟངས་འཛིན་འོག་ཡོད་མེད་དང་།
དེའི་འདུ་ཤེས་དང་འབྲེལ་བ་ཡོད་མེད་ལ་མ་བལྟོས་པར། ཉེས་ཅན་སྲིད་གཞུང་
གི་སྒྲིག་འཛུགས་ཁག་ལ་ཕན་པའི་ལས་ཀའི་གྲོས་འཆར་འདོན་པར་དང་ལེན་
མི་བྱེད་པར། བཟོ་ལས་དང་ཞིང་ལས་ཚན་པར་ལས་ཀ་བཙལ་བར་འབད་བརྩོན་
གནང་ན་ལེགས།
༨༽ བཙན་འཛུལ་བར་འབྲེལ་བ་བྱེད་མཁན་གྱི་མི་དེ་དག་དང་འབྲེལ་གཏུགས་བྱེད་
པ་མཚམས་འཇོག་བྱ་རྒྱུ་དང༌། ཡང་ན་འབྲེལ་ཐག་རིང་དུ་གཏོང་རྒྱུ། དེ་ནས་
ཁོ་ཚོ་ལ་སྙིང་རྗེ་སྒོམ་པ་ལས། དགྲ་རུ་མི་འཛིན་ཞིང་། ཁོ་ཚོར་ད་དུང་ཡིན་
ན་ཡང་མི་དམངས་ཀྱི་ཕྱོགས་སུ་ལངས་པར་ངོས་ཟིན་ཐོབ་ཏུ་འཇུག་རྒྱུ།
༩༽ སེམས་པ་ཁོང་དུ་མ་ཆུད་པར་སྙིང་སྟོབས་རྒྱས་ཤིང་། མི་གཞན་ལ་སྐུལ་མ་གཏོང་
བ་མ་ཟད། བཟོད་སྒོམ་བྱེད་ཅིང་། རང་གཅེས་འཛིན་དོར་ཏེ། ཕན་ཚུན་ལ་
རོགས་སྐྱོར་བྱ་དགོས། འདི་ལྟར་བྱས་པས་གཞི་ནས་རྒྱལ་ཁ་ཐོབ་ཡོང་། གཞན་
གྱི་བཙན་གནོན་འོག་རང་ཉིད་ཀྱི་ཆེ་མཐོང་བརླག་ཏུ་མ་འཇུག མེས་རྒྱལ་རང་
དབང་གི་ཆེད་དུ་བློས་གཏོང་མེད་པ་ནི་ཐལ་དྲགས་པ་ཞིག་ཡིན་པ་སེམས་ལ་ཉར་
དགོས།
༡༠༽ ཕྲུ་གུ་ཚོའི་བདེ་འཇགས་བརྗེད་མི་རུང་། ཁོ་ཚོས་རྫུན་མ་སྨྲ་བར་བཀག་
འགོག་བྱེད་དགོས། གལ་སྲིད་ཁོ་ཚོས་སློབ་སྦྱོང་བྱེད་སའི་སློབ་གྲྭ་དགྲ་བོའི་
བག་ཆགས་འོག་ཐེབས་རྗེས། ཁོ་ཚོ་སློབ་གྲྭ་གཞན་དུ་འཇུག་ཐབས་བྱ་དགོས།
གལ་སྲིད་སློབ་གྲྭ་གཞན་དུ་འཇུག་མ་ཐུབ་ཚེ། སོ་སོའི་ནང་དུ་འཇོག་རྒྱུ།
༡༡༽ གནས་སྟངས་ག་འདྲ་ཞིག་གི་འོག དགྲ་བོས་གོ་སྒྲིག་བྱས་པའི་ཆབ་སྲིད་རང་
བཞིན་ཅན་ནམ། འདུ་ཤེས་ཐོག་གི་ལས་འཆར་གང་ཡང་རུང་བའི་ནང་འཛུལ་
ཞུགས་བྱ་རྒྱུ་མེད། ཁྱད་པར་དུ་འོས་ཤོག་འཕེན་པ་དང་། མང་མོས་འོས་སྡུད་
གང་ཡང་རུང་བར་ཞུགས་རྒྱུ་མེད།
༡༢༽ དེ་སྔ་སྐད་གྲགས་ཡོད་པའི་མི་སྣ་ཐེ་བའི་མི་སུ་གཅིག་གིས་ཀྱང་། དབང་བསྒྱུར་
བྱེད་མཁན་གྱི་བཙན་འཛུལ་བའི་སྒྲིག་འཛུགས་དང༌། མཉམ་སྦྲེལ་སྲིད་གཞུང་
གིས་བསྐོ་གཏོང་བྱས་པའི་དཔོན་རིགས་སྣ་ཚོགས་ལ་རྒྱབ་སྐྱོར་བྱ་མི་རུང་།
ས་བཅད་གསུམ་པ། སྲིད་དབང་བཙན་འཕྲོག་མཁན་གྱིས་མུ་མཐུད་
དབང་འཛིན་སྐབས་ཀྱི་བྱ་སྤྱོད་ཚད་གཞི།
(ཁྲིམས་འགལ་དུ་གྱུར་ཅིང་། ལཱ་ཐི་ཝི་ཡའི་རྒྱལ་ཁབ་དང་། མི་དམངས་ཀྱི་ཁེ་དབང་ལ་
དགྲ་འཛིན་གྱི་སྲིད་དབང་འོག)
༡༽ མུ་མཐུད་དུ་རྒྱལ་ཁབ་ཀྱི་སྒྲིག་འཛུགས་ཁྲིམས་མཐུན་ཅན་(གྲོས་ཚོགས། སྲིད་
གཞུང་། ས་གནས་སྲིད་གཞུང་།)ནམ། ཛ་དྲག་གི་གནས་སྟངས་འོག་དབང་
ཆ་ཕུལ་བའི་འཕྲལ་སེལ་གྱི་སྒྲིག་འཛུགས་ཁྲིམས་མཐུན་གྱི་དབང་འཛིན་པ་ཁོ་
ནའི་བཀའ་ལ་བརྩི་བཀུར་བྱེད་དགོས། ས་གནས་དེ་གར་འདི་ལྟ་བུའི་སྒྲིག་
འཛུགས་མེད་ཚེ། འཐབ་རྩོད་ལས་འགུལ་དབུ་ཁྲིད་ལྟེ་གནས་ཀྱི་བཀའ་བཀོད་
དམ། འཚེ་མེད་ཞི་བའི་འགོག་སྲུང་གི་གཞི་རྩའི་རྩ་དོན་ལ་བརྩི་བཀུར་བྱ་རྒྱུའམ།
ཡང་ན་ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་བཅའ་ཁྲིམས་ཁོ་ནར་སྲུང་བརྩི་བྱ་རྒྱུ།
༢༽ མི་རྣམས་བློ་ཕམ་དང༌། སྣང་མེད་ཀྱི་གནས་སུ་འགྱུར་བར་མི་བྱ་ཞིང་། མུ་
མཐུད་དུ་བཙན་གནོན་མཁན་ལ་འཐབ་རྩོད་བྱེད་པའི་ཡིད་ཆེས་སློང་རྒྱུ།
༣༽ མངོན་གསལ་གྱི་འཐབ་རྩོད་བྱེད་མ་ནུས་པའི་སྐབས་སུ། གསང་བའི་རྣམ་པ་
རུ་བསྒྱུར་ཏེ། ཉིན་རེའི་འཚོ་བའི་ནང་མི་གཞན་གྱིས་ཤེས་ཚོར་ཡོད་པའི་རྣམ་
པ་ཇི་རིགས་ཀྱི་ཐོག་ནས་མུ་མཐུད་དུ་འཐབ་རྩོད་ལྷོད་མེད་བྱ་རྒྱུ། ཚགས་པར་
དཔར་འགྲེམས་དང་། གསང་བའི་རླུང་འཕྲིན་ནམ། སྐབས་རེར་གོ་སྐབས་
བྱུང་ཚེ་བརྙན་འཕྲིན་བརྒྱུད་རྒྱང་བསྲིངས་བྱ་རྒྱུ་དང༌། བསྒྲགས་ཡིག་འགྲེམས་
སྤེལ། བརྡ་ཁྱབ་སྦྱར་འགྲེམས། རྩིགས་ངོས་སུ་སྦྱར་ཡིག་དང་འབོད་ཚིག་
འབྲི་རྒྱུ་མ་ཟད། རྒྱལ་གཅེས་མཚོན་བྱེད་ཀྱི་རྟགས་ལ་སོགས་པ་འགོད་ཅིང་།
རྒྱལ་དར་སྒྲེང་འཛུགས་བྱ་རྒྱུ།
༤༽ མིའི་ཚེ་སྲོག་དང་བདེ་ཐང་ལ་གནོད་པ་མེད་པའི་ཆ་རྐྱེན་འོག བཟོ་སྐྲུན་དང་།
དཔལ་འབྱོར་གྱི་བྱེད་སྒོ་སྣ་ཚོགས་ཐོག་འགོག་རྐྱེན་ནམ་བར་ཆད་གཏོང་རྒྱུ།
༥༽ གནས་སྟངས་ག་འདྲ་ཞིག་ཡིན་ཡང་། མི་རྣམས་དགྲ་བོའི་ཆབ་སྲིད་དང་།
གཞུང༌། རིག་གཞུང༌། ཡང་ན་ཚོགས་པ་གཞན་ནང་འཛུལ་ཞུགས་བྱེད་མི་
ཆོག་པ་མ་ཟད། འཛུལ་ཞུགས་བྱེད་པར་བཀག་འགོག་བྱ་རྒྱུ་དང༌། དེ་ནས་
དགྲ་བོའི་ལྟ་སྤྱོད་ངོས་ལེན་མི་བྱེད་པའི་ཁར། སྐུལ་སློང་དང༌། དྲིལ་བསྒྲགས།
ཡང་ན་སྤྱི་ཚོགས་ཀྱི་འབྲེལ་ལམ་བཟོ་བས་མཚོན་དགྲ་བོའི་བྱེད་སྒོ་ཁག་ནང་འཛུལ་
ཞུགས་མི་བྱ།
༦༽ གཞན་ཡང་བསམ་དོན་མཚོན་པར་ནུས་པའི་ངོ་རྒོལ་གྱི་རྣམ་པ་དུ་མ་མཆིས་ཤིང་།
མིག་དཔེ་སྟོན་པ་ལྟ་བུར་དམར་ཤོག་ཚོགས་པས་གནང་བའི་དངུལ་ཡོན་དང་།
གཟེངས་བསྟོད་ཀྱི་རྟགས་མ་སོགས་བཞེས་པར་ངོས་ལེན་མི་བྱེད་པ་དང༌། སའོ་
ཝི་ཐི་མཉམ་སྦྲེལ་གྱི་ཕྱི་སྐྱོད་ལག་འཁྱེར་བེད་སྤྱོད་བྱ་རྒྱུ་སྤོང་བ། སའོ་ཝི་ཐི་མཉམ་
སྦྲེལ་ཡོངས་ཀྱི་བཟོ་ཚོགས་(གསར་གཏོད་རང་བཞིན་གྱི་བཟོ་ཚོགས་སོགས།)སྣ་
ཚོགས་དང་ཁ་གྱེས་རྒྱུ། ཉེས་ཅན་སྲིད་གཞུང་དང་འགྲིག་འཇགས་མཉམ་
རུབ་བྱེད་མཁན་རྩོམ་པ་པོའི་བརྩམས་དེབ་རྒྱང་རིང་དུ་འདོར་རྒྱུ། རྒྱལ་གཅེས་
རྟགས་མ་དང་མཚོན་རྟགས་འདོགས་ཤིང༌། རྒྱལ་དར་ཐོག་གི་ཚོན་བཀྲ་བེད་
སྤྱོད་བཏང་ནས་ཆས་གོས་བཟོ་ལ། དགྲ་བོ་དང་འགྲིག་འཇགས་མཉམ་རུབ་
བྱེད་མཁན་རྣམས་དང་སྐད་ཆ་མི་བཤད་པ་དང༌། ལག་པ་གཏོང་རེས་ཀྱང་མི་
བྱེད། རིག་གཞུང་གི་བྱེད་སྒོ་ཁག་དང་རྒྱབ་འགལ་བྱ་རྒྱུ། ཁྲོམ་ལམ་དང་གནས་
ཡུལ་གྱི་མིང་བརྗེ་སྤོར། དྲན་གསོའི་མཆོད་རྟེན་གང་དུ་གནས་སྤོས་བྱས་པ་
དེར་མེ་ཏོག་ཕུལ་རྒྱུ་དང༌། རྒྱལ་གཅེས་དང་དམངས་ཁྲོད་ཀྱི་གླུ་གཞས་གཏོང་
རྒྱུ། བཙན་འཛུལ་བའི་རྒྱལ་གླུ་གཏོང་སྐབས་ཡར་ལངས་རྒྱུ་ངོས་ལེན་མི་བྱེད་
པ། ཡང་ན་དེ་དང་དེ་མཚུངས་ཀྱི་ཐབས་ལམ་གཞན་མང་པོ་ཡོད།
སྤྱོད་རུང་བའི་རྣམ་པ་ཇི་རིགས་ཀྱི་ཐོག་ནས་མུ་མཐུད་དུ་འཐབ་རྩོད་བྱ་རྒྱུ། ལྷོད་
གཡེང་ངང་དགྲ་བོས་ཇི་བཤད་ལ་ཉན་པ་དང་། སྡར་མའི་ངང་ཚུལ་བཟུང་ནས་སྡོད་པ་
ལས། རྣམ་པ་གང་རུང་ཐོག་འཐབ་རྩོད་བྱས་པས་བཟང་བ་ཀུན་གྱིས་སེམས་ལ་ཉར་དགོས།

ཟུར་བཀོད་ལྔ་བ།

ལཱ་ཐི་ཝི་ཡའི་གྲོས་ཚོགས་ནས། ལཱ་ཐི་ཝི་ཡའི་ས་ཁོངས་དང༌། གྲོང་ཁྱེར།
མཆོད་གཞིས་བཅས་ཀྱི་གཞུང་གི་དཔོན་རིགས་དང༌། ས་གནས་གྲོས་
ཚོགས་ཀྱི་འཐུས་མི་བཅས་ལ་འབོད་སྐུལ་ཞུས་དོན།
སའོ་ཝི་ཐི་མཉམ་སྦྲེལ་ནང་སྲིད་འགྱུར་བྱུང་སྟེ། རྩ་ཁྲིམས་དང་འགལ་བའི་ཚོགས་
པས་རྒྱལ་ཁབ་ཀྱི་དབང་ཆ་འཕྲོག་པ་དང་། ལཱ་ཐི་ཝི་ཡ་ནང་ཁུལ་དུ་དམག་ཤུགས་ལ་བརྟེན་
ནས་ཁྲིམས་འགལ་གྱི་སྲིད་གཞུང་བཙུགས་པས། ང་ཚོས་ས་གནས་རང་སྐྱོང་གི་སྲིད་
གཞུང་གི་དཔོན་རིགས་དང༌། ས་གནས་གྲོས་ཚོགས་འཐུས་མི་བཅས་ལ་འབོད་སྐུལ་ཞུ་
རྒྱུར།
༡༽ གནས་སྟངས་ག་འདྲ་ཞིག་གི་འོག་ཏུ་ཡང༌། སའོ་ཝི་ཐི་མཉམ་སྦྲེལ་གྱི་དམག་
དཔོན་དང་། གསང་བའི་ཉེན་རྟོག་པ།(KGB) རྒྱལ་ཁབ་ནང་ཁུལ་དམག་
དཔུང་གི་སྐུ་ཚབ། སའོ་ཝི་ཐི་མཉམ་སྦྲེལ་གྱི་དམར་ཤོག་ཚོགས་པའི་ངལ་རྩོལ་
བ་ཡོངས་ཀྱི་ཚོགས་པའམ། སའོ་ཝི་ཐི་མཉམ་སྦྲེལ་རྒྱལ་ཁབ་ཀྱི་ཛ་དྲག་ཐག་
གཅོད་འཐུས་མི་ལྷན་ཚོགས་ཀྱི་བཀའ་ལ་ཉན་མཁན་གྱི་ཚོགས་པ་བཅས་ལ་འབྲེལ་
གཏུགས་སམ་མཉམ་རུབ་མ་བྱེད།
༢༽ མངོན་སུམ་དུ་དབང་བསྒྱུར་བྱེད་མཁན་གྱི་ཁྲིམས་འགལ་ཚོགས་སྡེ་གང་རུང་
དང་། དེའི་བྱེད་སྒོ་ཁག་དང་འབྲེལ་བ་གཙང་གཅོད་བྱ་རྒྱུ།
༣༽ སའོ་ཝི་ཐི་མཉམ་སྦྲེལ་རྒྱལ་ཁབ་ཀྱི་ཛ་དྲག་ཐག་གཅོད་འཐུས་མི་ལྷན་ཚོགས་
དང་འབྲེལ་བ་ཡོད་པའི་གཞུང་གི་སྒྲིག་འཛུགས་གང་རུང་གིས་ཐག་གཅོད་དང་།
འཛིན་སྐྱོང་གི་བཀའ་ཇི་རིགས་ཁྲིམས་འགལ་དུ་བརྩི་ཞིང་། ལཱ་ཐི་ཝི་ཡ་སྤྱི་མཐུན་
རྒྱལ་ཁབ་ནང་ཁུལ་དུ་དེ་ལ་བཅའ་ཁྲིམས་ཀྱི་ནུས་པ་ལྡན་མེད།
༤༽ མདོར་དྲིལ་ན། ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས་ནས་གཏན་འབེབས་
མཛད་པའི་བཅའ་ཁྲིམས། ཐག་གཅོད། ཡང་ན་གཞུང་གི་ལྷན་ཁང་ཁག་དང་
ལྷན་ཚོགས་བཅས་སུ་ཐག་གཅོད་གནང་བའི་འཛིན་སྐྱོང་གི་བཀའ་ཁྱབ་ཁོ་ནར་
བརྩི་བཀུར་བྱ་རྒྱུ།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས་ཚོགས་གཙོ།
A.Gorbunovs
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་གྲོས་ཚོགས་དྲུང་ཆེ།
I.Daudiss
༡༩༩༡ ལོའི་ཕྱི་༨ ཚེས་༡༩ ལ་རི་གྷ་ནས།

ཟུར་བཀོད་དྲུག་པ།

ལཱ་ཐི་ཝི་ཡའི་མི་དམངས་དཔུང་ཁག་འཐུས་མི་ལྷན་ཚོགས་ཀྱིས་ལཱ་ཐི་ཝི་ཡའི་
རང་བཙན་ལ་རྒྱབ་སྐྱོར་གནང་མཁན་རྣམས་ལ་ཕུལ་བའི་བརྡ་ཐོ།
ཕྱི་ཟླ་༨ ཚེས་༡༩ཉིན་གྱི་ཞོགས་པར། མའོ་སི་ཁོ་ནས་སྲིད་འགྱུར་བྱུང་བའི་
གནས་ཚུལ་བསྒྲགས་ཡོང་སྐབས། གནས་སྟངས་ངེས་ཅན་དེའི་འོག་འཇིགས་རྔམ་དང་
སེམས་པ་གཏིང་ནས་སྐྱོ་དགོས་དོན་མེད་ཀྱང་། དུས་སྐབས་དེ་ལ་སྒྲིག་ཁྲིམས་དམིགས་
བསལ་ཅན་ཁྱེར་ཡོང་ནས། མི་དམངས་རྣམས་རང་དབང་ལ་ཕྱོགས་པའི་འཐབ་རྩོད་
ཐོག་དྲག་གནོན་བྱེད་སྐབས། ཁྱེད་རྣམ་པས་ཅི་ཞིག་བསྒྲུབ་དགོས་མིན་ངེས་པར་དུ་མཁྱེན་
དགོས། ༡༩༩༠ ལོའི་ཕྱི་ཟླ་༡༢ ཚེས་༡༧ ཉིན། ལཱ་ཐི་ཝི་ཡ་མི་དམངས་དཔུང་ཁག་
གིས། དུས་ཚེས་ག་གེ་མོའི་སྐབས་ཀྱི་བྱ་སྤྱོད་འཆར་གཞི་སྔ་ས་ནས་གཏན་འབེབས་བྱས་
པའི་དུས་དེ་ལ་སླེབས་ཕྱིར། ལཱ་ཐི་ཝི་ཡ་ལ་ལྷག་བསམ་རྣམ་དག་ཡིན་ཞིང་། དམངས་
གཙོ་ལ་ཐུགས་སྣང་ཡོད་མཁན་རྣམས་ཀྱི་ལས་འགན་ནི། ཁྱེད་ཀྱི་རྒྱལ་ཁབ་སྲུང་སྐྱོབ་
བྱ་རྒྱུ་དེ་ཡིན།
ང་ཚོས་ངེས་པར་དུ་བསྒྲུབ་དགོས་པར་འདོད་པ་ནི།
༡༽ ཆེས་མཐའ་མའི་གསང་བའི་བྱེད་སྒོ་སྤེལ་ཆེད། མི་དམངས་དཔུང་ཁག་གི་ཡན་
ལག་ཁག་ནང་ཡོད་པའི་མི་སྣ་སེམས་ཤུགས་ཅན་དེ་ཚོར་སེམས་ཁམས་ཐོག་གྲ་
སྒྲིག་བྱེད་དུ་འཇུག་དགོས་པ་དང༌། ཕན་ཚུན་དབར་ཡིག་འབྲེལ་གྱི་ལམ་ཁ་
བཟོ་རྒྱུ། གཞུག་སྣོན་གྱི་འགོ་ཁྲིད་མི་སྣ་སུ་ཡིན་རུང་། གཞིས་ཆགས་ཁག་
ཏུ་ཡོད་པའི་ས་གནས་ཚོགས་སྡེ་ཡི་བྱེད་སྒོ་ལ་དངུལ་དངོས་ཀྱི་རོགས་སྐྱོར་བྱེད་
པ་དང་། ཡན་ལག་གི་མ་དངུལ་བགོ་འགྲེམས་ཀྱིས་ལས་ཤོག་དཔར་སྐྲུན་བྱས་
ཏེ། བརྡ་ཁྱབ་ཆེད་བེད་སྤྱོད་གཏོང་བར་གྲ་སྒྲིག་བྱེད་དགོས། དེ་ནས་པར་
ལོག་རྒྱག་བྱེད་ཀྱི་ཡོ་བྱད་དང༌། ཤོག་བུ་སོགས་ཁ་ཐོར་དུ་ཉར་འཇོག་བྱ་རྒྱུ།
༢༽ སྲིད་འགྱུར་བྱེད་མཁན་སྲིད་དབང་གི་བཀའ་ལ་མཐོང་ཆུང་དང་། ལཱ་ཐི་ཝི་ཡ་
སྤྱི་མཐུན་རྒྱལ་ཁབ་ཀྱི་བཅའ་ཁྲིམས། རང་སྐྱོང་ས་གནས་སྲིད་གཞུང་གི་ཐག་
གཅོད་ཁོ་ན་བཅས་ལ་བརྩི་བཀུར་བྱ་རྒྱུ།
༣༽ ལས་མཚམས་འཇོག་པ་སྣ་ཚོགས་སྤྱོད་རུང་ལ། ཨུ་རུ་སུའི་སྲིད་འཛིན་ཡེ་སིན་
གྱིས་གསལ་བསྒྲགས་གནང་བའི་ཨུ་རུ་སུ་ཡོངས་ཀྱིས་ལས་མཚམས་འཇོག་པའི་
ལས་འགུལ་ནང་ཞུགས་པར་གྲ་སྒྲིག་བྱ་རྒྱུ། ཁྱད་པར་དུ་སྙིང་བོ་མེད་པའི་ངལ་
རྩོལ་གྱི་བཙན་བཀའ་བཏང་བ་བེད་སྤྱོད་ལེགས་པར་སྤྱད་ནས། བཟོ་སྐྲུན་ལྷོད་
གཡེང་དུ་གཏོང་རྒྱུ།
༤༽ སའོ་ཝི་ཐི་མཉམ་སྦྲེལ་གྱི་དམག་འཐབ་མི་དམངས་འཐུས་མི་ལྷན་ཚོགས་ཀྱིས་
ཚོགས་བརྡ་བཏང་བ་ཡ་མེད་དུ་གཏོང་རྒྱུ་དང༌། བསྒྲགས་གཏམ་དང་ལྷན་སའོ་
ཝི་ཐི་མཉམ་སྦྲེལ་གྱི་དམག་ནང་ཞུགས་པར་ངོས་ལེན་མེད་པའི་སྙན་ཞུ་དང་།
དམག་མི་མཚོན་བྱེད་ཀྱི་ལག་འཁྱེར་བཅས་ལཱ་ཐི་ཝི་ཡར་ཡོད་པའི་སའོ་ཝི་ཐི་
མཉམ་སྦྲེལ་རྒྱལ་ཁབ་ཀྱི་དམག་འཐབ་འཐུས་མི་ལྷན་ཚོགས་ལ་ཕུལ་རྒྱུ།
༥༽ བཙན་འཛུལ་བའི་སྲིད་གཞུང་དང་འབྲེལ་བ་ཡེ་མི་བྱ་ཞིང༌། དེ་ལ་བརྡ་འཕྲིན་
རིགས་གང་ཡང་མཁོ་སྤྲོད་བྱ་རྒྱུ་མེད།
༦༽ སྲིད་འགྱུར་བྱེད་མཁན་ཐག་སྒུལ་འདྲ་གཟུགས་ཀྱི་སྲིད་དབང་དང་། དེའི་རྒྱབ་
སྐྱོར་པ་རྣམས་ལ་མཐོང་ཆུང་གིས་འབྲེལ་བ་མི་བྱེད་པ་དང༌། རྒྱབ་འགལ་བྱ་རྒྱུ།
༧༽ དམངས་གཙོའི་ཚོགས་པ་དང་ལས་ཁུངས། ཡང་ན་དེ་དག་གི་འགོ་ཁྲིད་རྣམས་
ནས་ཁྲིམས་འགལ་གྱི་གནས་སྟངས་དེ་ལྟ་བུའི་འོག་མུ་མཐུད་ཕྱག་ལས་གནང་
ཐུབ་པར་འགན་ལེན་བྱ་རྒྱུ།
༨༽ དོན་ཚན་ཁྱད་པར་ཅན་གྱི་འོག བཙན་འཛུལ་བས་ནག་ཉེས་གང་བསགས་པ་
བསྲེས་ལྷད་སྤུ་ཙམ་མེད་པར་ཟིན་ཐོར་འགོད་རྒྱུ།
༩༽ སྲིད་དབང་དེ་ཁྲིམས་མཐུན་མི་ཡོང་བའི་ཆེད། སྲིད་དབང་དེས་གོ་སྒྲིག་བྱས་
པའི་འོས་བསྡུ་དང༌། མང་མོས་འོས་བསྡུ་བཅས་སུ་ཞུགས་པར་མཐའ་གཅིག་
ཏུ་ཁས་ལེན་མེད་པ་བྱ་རྒྱུ།
༡༠༽ འོས་བསྡུའི་ལས་རིམ་ནང་ཞུགས་མྱོང་ཡོད་མཁན་གྱི་ལས་བྱེད་དང་། བསམ་
ཚུལ་སྡུད་ལེན་བྱེད་མཁན་གྱི་མི་སྣ། དེ་ནས་དམངས་གཙོའི་ཚོགས་པ་ཁག་
གི་མི་སྣ་བཅས་ལ་གླ་ཆ་སྤྲད་ནས། ང་ཚོའི་དམིགས་ཡུལ་བརྒྱུད་བསྒྲགས་བྱ་རྒྱུ།
༡༡༽ བཙན་འཛུལ་སྲིད་གཞུང་གི་བཀག་སྡོམ་མེད་པའི་གཞུང་གི་ཚོགས་པ་ཁག དཔེར་
ན་ཆོས་ལུགས་དང་རིག་གཞུང་གི་ཚོགས་པ། བཟོ་ཚོགས་སོགས་བཀོལ་སྤྱོད་
རུང་བའི་ཚོགས་པ་བེད་སྤྱོད་གཏོངགང་ཐུབ་ཀྱིས། ལཱ་ཐི་ཝི་ཡའི་མི་དམངས་
དཔུང་ཁག་གི་མཚན་སྙན་མཐོར་འདེགས་བྱ་རྒྱུ།
ལཱ་ཐི་ཝི་ཡ་སྤྱི་མཐུན་རྒྱལ་ཁབ་ཀྱི་རང་བཙན་ལ་རྒྱབ་སྐྱོར་གནང་མཁན་རྣམ་པ།
དམར་ཤོག་ཚོགས་པས་ང་ཚོའི་མེས་རྒྱལ་ལ་གནོད་བསྐྱལ་བའི་ནག་ཉེས་མུ་མཐུད་དུ་གནས་
ཚེ། ང་ཚོར་ངོས་ཟིན་ཐོབ་དགོས་པ་ཞིག་ལ། ང་ཚོ་གསོན་པའི་ཆ་རྐྱེན་ཨང་དང་པོ་
ནི། མི་དམངས་ཀྱི་ཆེད་དུ་གསོན་པ་དང་། ལཱ་ཐི་ཝི་ཡའི་ཆིག་བསྒྲིལ་གྱི་ཆེད་དུ་ཡིན་
པ་ཤེས་དགོས།
ལཱ་ཐི་ཝི་ཡའི་མི་དམངས་དཔུང་ཁག་འཐུས་མི་ལྷན་ཚོགས།
